<p>Arbeid er viktig for mange. De aller fleste voksne har en eller flere
jobber. Studenter har ofte en deltidsjobb. Da kan de jobbe når de har
fri fra studiene. Mange unge har sommerjobb. Fordi arbeidsmarkedet
består av så mange forskjellige måter å jobbe på, er det viktig med
lover og regler. Et kjennetegn ved det norske arbeidsmarkedet er en
sterk fagorganisering. Fagorganisasjoner er organisasjoner som jobber
for at alle arbeidstakere skal få trygge og gode arbeidsvilkår. I dette
kapitlet vil du lære om hele prosessen fra du ønsker å få jobb, til du
skal avslutte arbeidsforholdet. Vi skal se litt nærmere på jobbsøknaden,
på jobbintervjuet og på CVen. Du får også lese litt om arbeidsvilkår som
lønn, arbeidstid og ferie.</p>
<p>Norge har lav arbeidsledighet, sammenlignet med mange andre land. Man
regner med at ca 65% av alle mellom 15 og 74 år er i jobb. I Norge
er det vanlig at kvinner jobber, og det finnes mange kvinnelige sjefer
og ledere. Mange arbeidstakere er høyt utdannet. Dessverre er det også
et relativt stort sykefravær, og flere unge enn før er avhengig av
offentlig trygd. Det betyr at de er for syke til å jobbe.</p>
<p>Å ha jobb betyr at man tjener penger, og kan forsørge seg selv. Det
igjen bidrar til at man blir selvstendig. Det kaller vi å “stå på egne
ben”. Det betyr at man ikke er økonomisk avhengig av andre. Når man står
på egne ben, kan man ta avgjørelser uten å være redd for at man ikke har
råd til å forsørge seg selv. Derfor sier vi at man kan ta friere
valg.</p>
<p>For mange er dessuten arbeid en mulighet til å få sosial kompetanse:
Vi lærer språk, vi lærer fag, vi blir kjent med mennesker, og vi får en
sosial kapital. Den sosiale kapitalen er noe man kan bruke for å utvikle
relasjoner med nye mennesker.</p>
<p>Arbeid er også bra for den psykiske helsen. Når man har noe å stå opp
til om morgenen, noe som forplikter, så bidrar det til å lage en trygg
og forutsigbar hverdag. Det er også godt å se at andre mennesker har
behov for kompetansen man har. Som arbeidstaker bidrar du både til
bedriften og til samfunnet. Begge deler er godt for den psykiske
helsen.</p>
<p>Mange mennesker med navn som ikke er vanlig i Norge, forteller at det
kan være vanskelig å få jobb. Diskriminering og rasisme er strengt
forbudt i arbeidslivet, men man kan være uheldig og oppleve det. Det er
viktig å vite hvordan man kjenner igjen diskriminering, og hvordan man
skal håndtere det.</p>
<p>[[00-Innhold]] [[01.01 Arbeidsmarkedet]] [[01.02 Å SKAFFE JOBB]]
[[01.03 Arbeidskontrakt]] [[01.04 Lønn og skatt]] [[01.05 Ferie]]
[[01.06 Sykefravær]] [[01.07 Fagforeninger]] [[01.08 Oppsigelse]]</p>
<p>Arbeidsmarkedet handler om mange tall. Det kan være slitsomt å
forholde seg til alle tallene. Det kan være lurt å skrive ned tall du
finner på denne siden, og sammenligne dem. Det er ikke så viktig om det
er 35 % eller 40 % som jobber i offentlig sektor, men det er viktig å se
for seg hvor mange som jobber i de ulike sektorene. Bruk tallene for å
sammenligne og vurdere informasjonen, slik at du kan danne deg et bilde
av arbeidsmarkedet i Norge.</p>
<hr />
<p>På denne siden kan du lese mer om:</p>
<ul>
<li><a href="#arbeidsmarkedet">ARBEIDSMARKEDET</a>
<ul>
<li><a href="#offentlig-og-privat-sektor">OFFENTLIG OG PRIVAT
SEKTOR</a></li>
<li><a href="#likestilling">LIKESTILLING</a></li>
<li><a href="#arbeid-i-gamle-dager">ARBEID I GAMLE DAGER</a></li>
</ul></li>
</ul>
<hr />
<p>SSB fører statistikk over arbeidsmarkedet i Norge. I 2019 var det
omtrent 2,9 millioner jobber i Norge. Det var omtrent 2,7 millioner
nordmenn som hadde jobb. Det betyr at mange nordmenn har flere enn én
jobb. Et eksempel på dette kan være en sykepleier som jobber deltid på
sykehjem og deltid på sykehus. Av disse 2,7 millioner nordmennene er det
omtrent en halv million innvandrere. Omtrent 100 000 personer er her
midlertidig. Det kan bety at de bor i et annet EØS-land eller i EU, og
jobber på tvers av landegrensene. For eksempel er det mange svensker som
jobber i Norge som servitører. Det er også utlendinger som jobber på
byggeplass.</p>
<p>Det er omtrent 1,5 millioner menn som har jobb, og rundt 1,4
millioner kvinner som har jobb.</p>
<p>De fleste, hele 22 %, jobber i helse- og sosialtjenester. Det er
yrkesgrupper innen blant annet sykehus, lege, tannlege, hjemmehjelp og
barnehager. Helse- og sosialtjenester er altså den største
næringen. </p>
<p>Den nest største næringen er varehandel, der ca 13 % av alle
arbeidstakere jobber. Det er alle som jobber i eller med klesbutikker,
matbutikker, byggevareforretninger, bilverksteder osv. Den tredje
største er undervisning. Der jobber omtrent 9 % av alle
arbeidstakere. </p>
<p>Du kan lese mer om hvordan nordmenn jobber <a
href="https://www.ssb.no/arbeid-og-lonn/artikler-og-publikasjoner/hvor-mange-jobber-er-det-i-norge">på
nettsiden til SSB</a>.</p>
<h2 id="offentlig-og-privat-sektor">OFFENTLIG OG PRIVAT SEKTOR</h2>
<p>Arbeidsmarkedet deles gjerne i to deler: Den offentlige sektoren, og
den private sektoren. Rundt 35 % av alle jobber er i offentlig sektor.
Offentlig sektor betyr at man jobber i staten, fylkeskommunen eller i
kommunen. Statsforvalteren, rådmenn, kommunegartnere og
kantinemedarbeidere i rådhus jobber alle i offentlig sektor. </p>
<p>Dem som ikke jobber i offentlig sektor, jobber i privat sektor. Det
er selskaper, bedrifter og næringer som ikke handler på vegne av staten.
Staten kan eie selskaper i privat sektor. Et eksempel på et selskap i
privat sektor som staten eier, er Telenor. Der eier staten litt over 50
% av aksjene. Men, Telenor er en del av det private næringslivet og
privat sektor, selv om staten er eier.</p>
<h2 id="likestilling">LIKESTILLING</h2>
<p>Norge regnes som et av verdens mest likestilte land.
Begrepet <em>likestilling</em> er et stort begrep. Når vi skal snakke om
likestilling i arbeidslivet, er det viktig å definere hva vi mener. I
dette avsnittet om likestilling, skal vi fokusere på to forhold:</p>
<ul>
<li>Alle skal ha likt lønn for likt arbeid.</li>
<li>Alle skal ha lik mulighet til å delta i arbeidslivet.</li>
</ul>
<p>Hvis man tar utgangspunkt i disse påstandene, kan man si at Norge har
en vei å gå før kvinner og menn er helt likestilte i arbeidslivet.
Kvinner tjener mindre enn menn. Det skyldes spesielt at kvinner jobber
deltid.</p>
<h2 id="arbeid-i-gamle-dager">ARBEID I GAMLE DAGER</h2>
<p>Tradisjonel har jordbruk, skogbruk og fiske vært de viktigste
næringene i Norge. Det er jobber som krever at man er sterk. Det er nok
en av grunnene til at kvinnene var hjemme med barn, og menn var ute og
jobbet. I dag vet vi at kvinner kan jobbe minst like godt som menn, og
at menn fint kan ta seg av barn. Men for å forstå hvordan
arbeidsmarkedet har utviklet seg - og for å forstå hvordan Norge har
utviklet seg - er det viktig å kjenne til Norge i gamledager. </p>
<p>For 150 år siden jobbet menn stort sett i skog, på havet eller i
åkeren. Da bodde hele familier på gårdsbruk over nesten hele Norge. De
rikeste gårdbrukerne kunne kjøpe arbeidskraft. For eksempel kunne en rik
bonde bygge et lite hus, en husmannsplass, et sted i skogen sin. Der
fikk en mann lov til å bo sammen med familien sin. Kanskje han kunne ha
litt jord der han kunne dyrke mat, eller en ku. Som takk for at han og
familien fikk bo der, måtte han jobbe i skogen for den rike bonden. På
den måten fikk mannen et sted å bo med familien, mens den rike bonden
fikk arbeidskraft. Dersom du går tur i skogen i dag, vil du kunne se
rester etter husmannsplasser. Noen steder ser man ruiner eller kanskje
hele bygningen, mens andre steder kan man se hvor husmannen hadde
opparbeidet en tomt.</p>
<p>[[01-Arbeidsliv]]</p>
<h2
id="å-skaffe-jobb-kan-være-vanskelig-dessverre-er-det-mange-arbeidsgivere-som-synes-det-er-skummelt-å-ansette-noen-med-et-navn-de-ikke-har-hørt-før.-for-mange-innvandrere-er-nettverk-spesielt-viktig-for-å-få-jobb.-et-nettverk-har-flere-fordeler-det-er-også-en-måte-å-lære-språk-og-å-lære-mer-om-norge.-ikke-minst-er-det-viktig-for-den-mentale-helsen.-men-det-er-mange-ting-som-må-på-plass-før-jobben-sitter-cv-søknad-og-jobbintervju.-dessuten-kan-det-være-fint-å-vite-litt-om-hvordan-arbeidsgiver-velger-hvem-som-skal-bli-ansatt.">Å
skaffe jobb kan være vanskelig; dessverre er det mange arbeidsgivere som
synes det er skummelt å ansette noen med et navn de ikke har hørt før.
For mange innvandrere er nettverk spesielt viktig for å få jobb. Et
nettverk har flere fordeler; det er også en måte å lære språk og å lære
mer om Norge. Ikke minst er det viktig for den mentale helsen. Men det
er mange ting som må på plass før jobben sitter: CV, søknad og
jobbintervju. Dessuten kan det være fint å vite litt om hvordan
arbeidsgiver velger hvem som skal bli ansatt.</h2>
<p>På denne siden kan du lese mer om:</p>
<ul>
<li> <a href="#cv">CV</a></li>
<li> <a href="#jobbsoknad">Jobbsøknad</a></li>
<li> <a href="#jobbintervju">Jobbintervju</a></li>
<li> <a
href="#kvalifikasjonsprinsippet">Kvalifikasjonsprinsippet</a></li>
</ul>
<hr />
<p>Det er mange måter å få jobb på. Kanskje kjenner du noen som trenger
hjelp i butikken eller bedriften sin? Trenger de ekstrahjelp i
matbutikken eller ringevikar på SFO? Kanskje henger det en plakat i
butikken? Ofte må dem som trenger jobb finne jobben selv. Da er det
viktig at du er aktiv på de stedene hvor man kan finne nye jobber.
Kanskje du kan følge med på Facebook-siden til en bedrift du vil jobbe
for? Mange bedrifter tar i bruk sosiale medier når de trenger nye
medarbeidere.</p>
<p>Det er to ting som må være på plass for å få jobb: En arbeidsgiver
som trenger hjelp, og en arbeidstaker som vil hjelpe. Det finnes noen
møteplasser på internett der arbeidsgivere og arbeidstakere møtes. De
største sidene i Norge er <a
href="https://jobbnorge.no/">jobbnorge.no</a> og <a
href="https://finn.no/">finn.no</a>. NAV har også en <a
href="https://arbeidsplassen.nav.no/">nettside</a> som samler både
arbeidstakere og arbeidsgivere. På nettsiden til NAV kan du legge inn
CVen din, slik at arbeidsgivere kan finne deg. Du kan også finne
arbeidsgivere ved å søke etter jobber som interesserer seg.</p>
<p>Av og til har man en drøm om å jobbe et spesielt sted. Det er ikke
alltid man får drømmen sin oppfylt. Hvis du har lyst til å bli
lastebilsjåfør, kan det hende du må begynne å jobbe på et lager. Da kan
du få arbeidserfaring, og bli kjent med rutinene til lastebilsjåfører.
Etter en stund får du kanskje mulighet til å hjelpe til på en lastebil,
som hjelpeperson.</p>
<p>Da er du ett skritt nærmere drømmen din. Til slutt får du kanskje
muligheten til å kjøre lastebilen. På norsk kalles det å jobbe seg
oppover.</p>
<h2 id="cv">CV</h2>
<p>Curriculum vitae er latin. På norsk kan curriculum vitae oversettes
til “livsløp”, altså en slags logg over hvordan livet ditt har vært.</p>
<h3 id="formalkompetanse">Formalkompetanse</h3>
<p>En CV er et viktig verktøy for den som søker jobb, og den som tilbyr
jobb. Når du skal søke jobb, er det viktig for deg å vise hvilken
formalkompetanse du har. Eksempler på formalkompetanse er utdanning og
sertifiseringer. Dersom du søker på jobb som kokk, er det fint for deg å
vise frem i CV’en at du har gått på restaurant- og matfag på
videregående skole.</p>
<p>Dersom du søker på en lagerjobb, der du blant annet må kjøre
gaffeltruck, er det fint å vise at du har truckførerbevis. Alt som kan
dokumenteres med vitnemål, eksamner, svennebrev, fagprøve eller andre
sertifiseringer, kalles formalkompetanse.</p>
<h3 id="realkompetanse">Realkompetanse</h3>
<p>Hvis du har jobbet med frivillig arbeid, eller drevet med en spesiell
idrett, kan det også være fint å vise frem. Skal du søke jobb som
servitør, kan det være en fordel å spille fotball på fritiden. Da ser
arbeidsgiver at du er en lagspiller, og at du liker å jobbe med team.
Man kan lære mye av fritidsaktiviteter og frivillig arbeid, men det gir
ingen formalkompetanse. Vi kaller det for realkompetanse. </p>
<p>Realkompetanse kan bidra til å få frem viktige egenskaper hos deg.
Formalkompetanse og realkompetanse er to viktige elementer i en CV.</p>
<h3 id="dette-skal-cven-inneholde">Dette skal CVen inneholde</h3>
<p>Hos noen av de elektroniske løsningene for å søke jobb, fyller du ut
formal- og realkompetanse i et skjema. Hos andre, må du lage en CV i et
tekstbehandlingsprogram, som Word eller OpenOffice.</p>
<p>En CV bør inneholde:</p>
<ul>
<li>Informasjon om deg: Navn, adresse, telefonnummer, epostadresse og
fødselsdato.</li>
<li>Utdanning: En oversikt over utdanninger og emner du har tatt. Dette
er formalkompetansen.</li>
<li>Jobberfaring: Navn på tidligere arbeidsplasser, når du jobbet der og
hva du jobbet med.</li>
<li>Annen erfaring: Frivillig arbeid i organisasjoner, frivillig bidrag
i nærmiljøet, osv.</li>
</ul>
<p>Du kan også oppgi språk du kan, fritidsinteresser og om du har
førerkort.</p>
<p>Hensikten med CV er at du skal få vist frem det du vil vise frem, og
at arbeidsgiveren skal få en kortfattet oversikt over hvem du er og hva
slags kompetanse du har.</p>
<h2 id="jobbsøknad">JOBBSØKNAD</h2>
<p>I jobbsøknaden kan du skrive en liten presentasjon av deg selv,
hvorfor du mener du er egnet til jobben og hva du kan bidra med på
arbeidsplassen. Du må ikke skrive for langt, du bør ha sagt det
viktigste i løpet av en halv A4-side. Hvis man skal søke mange jobber,
er det fristende å bruke samme jobbsøknad. Husk at søknaden skal svare
på stillingsannonsen. Du må derfor tilpasse hver søknad til hver
stillingsannonse du skal svare på. I jobbsøknaden trenger du heller ikke
gjenta det som står i CVen. Dersom du skriver litt om de gode
egenskapene dine, så husk eksempler. Skriver du at du er en lagspiller,
så er det fint å nevne en situasjon, fritidsaktivitet eller hendelse
hvor du var lagspiller. På den måten forstår arbeidsgiver hva du mener
med å være en lagspiller.</p>
<h2 id="jobbintervju">JOBBINTERVJU</h2>
<p>Dersom arbeidsgiveren liker søknaden din og CVen din, kan du bli
innkalt til jobbintervju. Det er en mulighet for deg å stille spørsmål
om arbeidsplassen, og en mulighet for arbeidsgiveren å bli kjent med
deg. Her noen kjappe tips:</p>
<ul>
<li>Kle deg fint, men ikke festklær.</li>
<li>Les litt om firmaet på forhånd. Det er fint om du har noen spørsmål
til arbeidsgiver også.</li>
<li>Møt opp i god tid, gjerne 15 minutter før avtalen.</li>
<li>Det er normalt å ta de som er til stede i hånda.</li>
<li>Det er lov å være spent. Kanskje du kan øve deg med en venn på
forhånd?</li>
</ul>
<h2 id="kvalifikasjonsprinsippet">KVALIFIKASJONSPRINSIPPET</h2>
<p>Arbeidsgivere i privat næringsliv står stort sett fritt til å ansette
den de vil. Arbeidsgivere i stat, kommune og fylkeskommune, altså
i <em>det offentlige</em>, må følge spesielle regler. Den som er best
kvalifisert, skal ha jobben. Kvalifikasjonsprinsippet skal bidra til
likebehandling. En som er godt kvalifisert, og som arbeidsgiver liker
godt, får ikke nødvendigvis jobben, dersom det er en annen som er enda
bedre kvalifisert. </p>
<p>Kvalifikasjonene står som regel opplyst i stillingsannonsen. Det kan
for eksempel være krav til utdannelse eller erfaring. Dersom to personer
har samme utdannelse, kan tilleggskurs eller videreutdanninger skille de
to fra hverandre.</p>
<p>[[00-Innhold]]</p>
<p>Når man skal arbeide for noen, må man ha en avtale. I avtalen skal
det stå informasjon om arbeidsforholdet. Noen velger å jobbe uten
arbeidskontrakt. Det er ikke lov. Alle som jobber må nemlig ha en
kontrakt. Hvis man ikke har en kontrakt, er det lett å bli lurt til å
jobbe mer eller tjene mindre enn man så for seg på forhånd. Hva gjør du
om arbeidsgiver sier at du skal jobbe hele sommeren, og du trodde du
skulle ha sommerferie?</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_wsedrf.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/xcx6tc/wsedrf#innhold-i-arbeidskontrakten">Innhold
i arbeidskontrakten</a></li>
<li> <a
href="https://app.norskkunnskap.no/pensum/rtehtr/xcx6tc/wsedrf#hvem-skal-ha-arbeidskontrakt">Hvem
skal ha arbeidskontrakt?</a></li>
</ul>
<hr />
<p>Et annet ord for arbeidskontrakt, er arbeidsavtale. Alle som jobber,
som er arbeidstakere, skal ha en arbeidskontrakt. Det gjelder selv om du
bare jobber midlertidig. Hvis du og arbeidsgiveren ikke er enige om
arbeidstiden din, arbeidsoppgavene eller andre forhold med jobben din,
kan dere se i kontrakten. Dere bør signere to like kontrakter, og
beholde en del hver. På den måten kan ingen endre avtalen i
etterkant.</p>
<h2 id="innhold-i-arbeidskontrakten">INNHOLD I ARBEIDSKONTRAKTEN</h2>
<p>Arbeidskontrakten skal være skriftlig. Det er arbeidsgivers ansvar å
lage en arbeidskontrakt. Hensikten med kontrakten er at du skal vite hva
slags arbeidsoppgaver du har, når du skal jobbe og hvor mye lønn du skal
ha. I tillegg skal den inneholde: </p>
<ul>
<li>Ditt navn og navnet på arbeidsplassen.</li>
<li>En beskrivelse av arbeidet du skal gjøre, og hvilken stilling du
har.</li>
<li>Når arbeidsforholdet begynner.</li>
<li>Dersom du har prøvetid, skal det står noe om det også.</li>
<li>Ferie, feriepenger og hvordan det blir bestemt når du skal ha
ferie.</li>
<li>Regler for oppsigelse.</li>
<li>Hvor mye lønn du skal få (og eventuelt pensjonsinnbetaling,
kostgodtgjørelse og andre ting).</li>
<li>Når og hvordan lønnen blir utbetalt.</li>
<li>Hvordan du skal jobbe i løpet av en dag og i løpet av en uke.</li>
<li>Hvor lange pauser du skal ha.</li>
<li>Hvis det er fleksitid, må det stå noe om det også.</li>
<li>Opplysninger om tariffavtaler.</li>
</ul>
<p>Hvis du er midlertidig ansatt, skal kontrakten også inneholde
informasjon om hvor lenge du skal jobbe. Det må også stå hvorfor du er
midlertidig ansatt.</p>
<p>Ingen arbeidsforhold er like. Noen jobber fem dager i uken, andre
jobber bare noen timer hver uke. Derfor er alle arbeidskontrakter
forskjellige.</p>
<p>Hvis du trenger hjelp til å forstå arbeidskontrakten din, kan du
kontakte Arbeidstilsynet. De har ansvaret for at alle følger reglene som
gjelder for kontrakter. Hos Arbeidstilsynet kan du også finne eksempler
på arbeidskontrakter.</p>
<h3 id="nyttige-lenker">Nyttige lenker</h3>
<ul>
<li>Du kan lese mer om hva en arbeidskontrakt skal inneholde på <a
href="https://www.arbeidstilsynet.no/arbeidsforhold/arbeidsavtale/">nettsidene
til Arbeidstilsynet</a>.</li>
</ul>
<h2 id="hvem-skal-ha-arbeidskontrakt">HVEM SKAL HA ARBEIDSKONTRAKT?</h2>
<p>Alle som utfører arbeid skal ha arbeidskontrakt. Den skal være
skriftlig. Det er arbeidsgiveren sitt ansvar at det finnes en kontrakt.
Det er også vanlig at arbeidsgiveren lager utkastet til arbeidskontrakt.
Når du får kontrakten, er det viktig å lese nøye igjennom hele
kontrakten. Dersom det er noe du ikke forstår, må du ikke undertegne
kontrakten. </p>
<p>Noen ganger skal man ha et kort arbeidsforhold. Kanskje man bare skal
hjelpe til noen uker før jul, eller ha en midlertidig sommerjobb. Da må
arbeidskontrakten være inngått før arbeidet starter. Hvis du skal jobbe
et sted lenger enn en måned, holder det at arbeidskontrakten er inngått
senest en måned etter at du begynte å jobbe. Det er lovens grenser, men
det kan likevel være lurt å inngå avtalen med en gang, så blir det ingen
uenigheter.</p>
<p>Noen ganger endrer arbeidsforholdet seg. Kanskje man får ny lønn
eller får nye arbeidsoppgaver. Da må kontrakten endres. En enkel måte å
gjøre dette på, er å lage vedlegg. Da slipper man skrive en hel kontrakt
på nytt.</p>
<h3 id="nyttige-lenker-1">Nyttige lenker</h3>
<ul>
<li>På nettsidene til Arbeidstilsynet kan du se et eksempel på <a
href="https://www.arbeidstilsynet.no/arbeidsforhold/arbeidsavtale/maler-for-arbeidsavtaler/">arbeidskontrakt
på mange forskjellige språk</a>.</li>
</ul>
<p>[[01-Arbeidsliv]]</p>
<p>Lønn og skatt er viktig. Det er viktig å ikke betale for mye skatt,
og det er viktig å ikke få for lite i lønn. Hver måned skal du få en
lønnsslipp. På den står det hvor mye penger du har tjent, hvor mye du
har betalt i skatt og hvor mye du har fått utbetalt. Det står også om du
har hatt andre goder, som fri bil eller fri telefon, samt
feriepengegrunnlaget ditt. Lønnsnivået i Norge er relativt høyt, men så
er også Norge et relativt dyrt land å bo i.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_jnhbgv.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/xcx6tc/jnhbgv#skattekort">Skattekort</a></li>
<li> <a
href="https://app.norskkunnskap.no/pensum/rtehtr/xcx6tc/jnhbgv#skattemelding">Skattemelding</a></li>
<li> <a
href="https://app.norskkunnskap.no/pensum/rtehtr/xcx6tc/jnhbgv#feriepenger">Feriepenger</a></li>
<li> <a
href="https://app.norskkunnskap.no/pensum/rtehtr/xcx6tc/jnhbgv#pensjon">Pensjon</a></li>
<li> <a
href="https://app.norskkunnskap.no/pensum/rtehtr/xcx6tc/jnhbgv#svart-arbeid">Svart
arbeid</a></li>
</ul>
<hr />
<p>En gjennomsnittlig månedslønn i Norge er ca 50 000 kroner før skatt.
Kvinner tjener litt mindre enn menn. Det er fordi det er flere kvinner
enn menn som jobber deltid. 35 % av alle kvinner jobber deltid, mens kun
15 % av alle menn gjør det.</p>
<p>Det er også stor forskjell på hvilket yrke man har. En sykepleier
tjener mindre enn en aksjemegler. Det er viktig å huske på at hvor høy
lønn du har, ikke bestemmer hvor viktig jobb du har. </p>
<p>Her er noen eksempler på hvor mye forskjellige mennesker tjener i
Norge i løpet av ett år:</p>
<ul>
<li>Statsministeren tjener ca 1 700 000 kroner</li>
<li>En sykepleier eller en lærer tjener ca 500 000 kroner</li>
<li>En bussjåfør tjener ca 450 000 kroner</li>
<li>En politibetjent tjener ca 600 000 kroner</li>
<li>En butikkmedarbeider tjener ca 400 000 kroner</li>
</ul>
<p>Når du har pause får du i utgangspunktet ikke lønn. Men - det er et
unntak. Nemlig dersom du er tilgjengelig når du har lunsj. Dersom du
jobber alene på en bensinstasjon og skal ha lunsjpause, så kan det hende
det kommer en kunde og forstyrrer. Da må du avbryte lunsjen og ekspedere
kunden. Det betyr at du ikke kan slappe helt av eller koble helt ut
under lunsjen, og dermed har du krav på betaling i lunsjpausen. </p>
<h2 id="skattekort">SKATTEKORT</h2>
<p>Dersom du tjener mer enn 60 000 kroner i løpet av et år, må du ha
skattekort. Det henter du på nettsidene til Skatteetaten. I skattekortet
står det hvor mye skatt arbeidsgiveren skal betale. Noen må betale en
viss prosent i skatt, mens andre betaler skatt etter en tabell. Det
kalles tabelltrekk. Hvor mye du må betale i skatt avhenger blant annet
av hva du forventer å tjene. Derfor er det viktig at du forteller
Skatteetaten hvor mye lønn du forventer å få. Det kalles å endre
skattekortet. På nettsidene til Skatteetaten kan du lese mer om, og <a
href="https://www.skatteetaten.no/person/skatt/skattekort/bestille-endre/">endre
skattekortet ditt</a>.</p>
<h2 id="skattemelding">SKATTEMELDING</h2>
<p>Når året er over, vil du få en oversikt over hvor mye du har tjent og
hvor mye du har betalt i skatt. Det kalles skattemelding. Du må lese
skattemeldingen nøye, og se at tallene er riktige. Hvis du har betalt
for lite skatt så vil du få beskjed om å betale det du skylder. Har du
betalt for mye skatt, får du penger tilbake. Noen mennesker velger å
betale litt ekstra skatt hver måned, slik at de får ekstra igjen på
skatten. Det blir en form for tvungen sparing.</p>
<h2 id="feriepenger">FERIEPENGER</h2>
<p>Når du har ferie har du krav på feriepenger. Arbeidsgiveren trekker
penger av lønnen din gjennom hele året, og betaler det ut når du skal ha
ferie. På den måten har du penger i ferien, selv om du ikke får lønn.
Det betyr også at du har skattet av pengene tidligere; du skal ikke
skatte av feriepengene. Normalt er feriepengene 10,2 % av lønnen din. I
lønnsslippen kan du se feriepengegrunnlaget ditt.</p>
<h2 id="pensjon">PENSJON</h2>
<p>Hensikten med pensjon er å ha inntekt når du blir gammel og ikke
lenger kan jobbe. De fleste kan ta ut alderspensjon fra de er 62 år
gamle, men hvis man tar ut pensjon før man har fylt 67 år, må man ha
tilstrekkelig opptjening. </p>
<p>Det finnes forskjellige typer pensjon. Den første er alderspensjon.
Hvor stor pensjonen er, avhenger av hvor mye du har tjent gjennom livet.
En som har tjent mye penger, vil ha større alderspensjon enn ensom har
tjent lite penger. Hvis man ikke har tjent noen penger i hele tatt, får
man likevel alderspensjon, men den er lav. Omtrent alle pensjonister i
Norge vil få alderspensjon.</p>
<p>Mange har også en privat pensjonssparing. Da har de en avtale med
banken sin om å sette inn noen penger hvert år på en låst konto. Kontoen
åpnes når man blir pensjonist. </p>
<p>De fleste som jobber har også en ordning gjennom jobben, avtalefestet
pensjon (AFP) eller tjenestepensjon. </p>
<h2 id="svart-arbeid">SVART ARBEID</h2>
<p>Hvis du jobber svart, driver du med svart arbeid. Det er en måte å
svindle samfunnet på, og er strengt forbudt. Hvis du jobber svart,
betaler du ikke skatt av det du tjener. En taxisjåfør som jobber svart
tjener penger, men betaler ikke skatt slik at staten kan reparere veiene
sjåføren bruker. Den som jobber svart får heller ikke feriepenger,
sykepenger, opptjening til pensjon og en rekke andre goder. Dessuten
fører svart arbeid til at det blir vanskelig for seriøse firmaer å tjene
penger. Å jobbe svart er et eksempel på det som kalles å
bryte <em>samfunnets spilleregler</em>.</p>
<p>Noen former for arbeid er ikke svart arbeid, selv om du ikke betaler
skatt. Dersom du hjelper noen hjemme hos dem, for eksempel med å klippe
gress eller måke snø, kan du tjene opptil 6 000 kroner i året, men noen
vilkår gjelder.</p>
<p>[[01-Arbeidsliv]]</p>
<p>Ferie er viktig for mange. Det er en mulighet til å slappe av, gjøre
andre ting enn man vanligvis gjør, reise til nye steder og bruke mer tid
med familien. Mange nordmenn liker å reise på fjellet eller til sjøen
når de har ferie. De bruker mer tid med familien, reiser til andre byer
eller andre land. Endelig får man lest den boken man ikke har rukket å
lese, eller pusse opp et soverom. Det er mange måter å bruke ferien sin
på.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_yhujik.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/xcx6tc/yhujik#ferier-gjennom-aret">Ferier
gjennom året</a></li>
<li> <a
href="https://app.norskkunnskap.no/pensum/rtehtr/xcx6tc/yhujik#sykdom-i-ferien">Sykdom
i ferien</a></li>
<li> <a
href="https://app.norskkunnskap.no/pensum/rtehtr/xcx6tc/yhujik#turister-i-norge">Turister
i Norge</a></li>
</ul>
<hr />
<p>Alle arbeidstakere har rett til min 25 dager ferie hvert år. Søndager
er ikke inkludert. En uke blir altså seks dager.</p>
<p>Dersom man er på en arbeidsplass med tariffavtale kan det hende du
har krav på en ekstra ferieuke. Det gjelder også hvis du har fylt 60
år.</p>
<p>Selv om du har rett på minst 25 dager ferie, betyr det ikke at du kan
ta dagene akkurat når du vil. Du må avtale med arbeidsgiveren når det
passer best å ta ferie. Det er arbeidsgiveren som til slutt bestemmer
når ferien din er, men du skal få vite det senest to måneder før ferien
begynner. Ofte er det sånn at dem med små barn får lov til å velge ferie
først. Det er også mange arbeidsgivere som sørger for at arbeidstakerne
får ferie til forskjellig tid hvert år. Hvis du fikk sommerferie på
begynnelsen av sommeren i fjor, får du kanskje ferie i slutten av
sommerferien i år. På den måten sørger arbeidsgiver for at alle får
oppleve ulike deler av sommeren. </p>
<h2 id="ferier-gjennom-året">FERIER GJENNOM ÅRET</h2>
<p>I Norge har vi en uke ferie i februar, i uke 10. Det er vinterferien.
På våren, som regel i mars eller april, kommer påskeferien. Sommerferien
er en gang mellom 1. juni og 30. september. Du har krav på minst 3 uker
sammenhengende ferie i sommerferien. Om høsten kommer høstferien, rundt
uke 40. Høstferien kalles også potetferie og er fra gamle dager da barn
og ungdom måtte hjelpe til på gården. På høsten måtte nemlig potetene
tas opp av jorda, og da fikk man fri til å gjøre det. I moderne tid har
potetferien blitt til en høstferie. </p>
<p>Man har ikke ferie i jula, men mange helligdager. Mange velger
likevel å spare en ferieuke til jula kommer, slik at man kan ha fri fra
julaften til nyttårsaften. </p>
<p>Dersom du jobber tre dager i uken, og tar ferie de tre dagene, har du
brukt opp en ferieuke. Ferien regnes nemlig i hele uker. Du kan ikke ta
en fri en dag av og til, og kalle det for ferie. Ferie skal brukes for å
slappe av og gjøre noe annet enn å jobbe; det er ikke meningen at man
skal spre de 25 dagene ut over året. </p>
<p>Det finnes en egen lov som handler om ferie, nemlig <a
href="https://lovdata.no/dokument/NL/lov/1988-04-29-21">ferieloven</a>.
Den finnes også på <a
href="https://lovdata.no/dokument/NLE/lov/1988-04-29-21">engelsk</a>.</p>
<p>De mest populære landene for nordmenn å dra på ferie til, er Spania,
Sverige og Danmark. Mange turneringer for barn er om sommeren. I Norge
arrangeres for eksempel Norway Cup, som er verdens største
fotballturnering for barn og ungdom. Da kommer det spillere fra hele
verden. De bor og overnatter på skoler, som ellers står tomme om
sommeren. </p>
<h2 id="sykdom-i-ferien">SYKDOM I FERIEN</h2>
<p>Dersom du blir syk i ferien må du ta kontakt med legen. Dersom du
blir 100 % sykemeldt i ferien kan du ha krav på å få ekstra
feriedager. </p>
<h2 id="turister-i-norge">TURISTER I NORGE</h2>
<p>Mange som bor og jobber i andre land kommer til Norge på ferie. Tyske
bobiler og asiatiske bussreiser besøker den norske naturen. Mange reiser
på tur med Hurtigruta og får oppleve den dramatiske kysten i Norge. Det
finnes også populære fornøyelsesparker, som Tusenfryd, Hunderfossen
Eventyrpark, Dyreparken i Kristiansand, Kongeparken i Stavanger og Bø
Sommarland.</p>
<p>SSB skriver at i 2019, så var det omtrent 35 millioner overnattinger
på hoteller, campingplasser og utleiehytter. Hvis en familie på 3
personer bor 5 dager på hotell, blir det 15 døgn. Av de 35 millionene
var ca 10 millioner utenlandske turister. Resten var nordmenn som var på
ferie i sitt eget land.</p>
<p>Årlig kommer det rundt 3 000 cruiseskip til Norge, med rundt 1 000
000 passasjerer. For å besøke Norge med cruiseskip stilles det strenge
krav til utslippene fra cruiseskipet, slik at ikke fjordene blir
forurenset.</p>
<p>[[01-Arbeidsliv]]</p>
<p>Alle kan bli syke, og Norge har et av verdens beste systemer for å ta
vare på syke arbeidstakere. For arbeidsgiver medfører det også store
utgifter når en arbeidstaker er borte. Arbeidsoppgavene må løses, og den
sykemeldte har krav på sykepenger. En frisk arbeidstaker bidrar mer til
fellesskapet, og det er viktig for både arbeidsgiver og for staten at
man får mulighet til å bli så frisk man kan, så fort man kan.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_edrftg.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/xcx6tc/edrftg#egenmelding">Egenmelding</a></li>
<li> <a
href="https://app.norskkunnskap.no/pensum/rtehtr/xcx6tc/edrftg#sykemelding">Sykemelding</a></li>
<li> <a
href="https://app.norskkunnskap.no/pensum/rtehtr/xcx6tc/edrftg#sykt-barn">Sykt
barn</a></li>
</ul>
<hr />
<p>Et viktig formål med velferdsstaten er å sikre at innbyggerne er
friske. I Norge trenger man ingen helseforsikring for å få hjelp på
sykehus, og ambulansen kjører deg gratis dersom du er veldig syk. Slik
er det ikke i alle land. Noen mener at et sterkt tilbud til de som er
syke gjør at det er lettere å være syk, selv om man kanskje egentlig
hadde klart å gå på jobb. Det kan være grunnen til at Norge har et av de
største sykefraværene i verden. Velferdstilbudet er viktig for at du
skal kunne klare å bli frisk. Da er det viktig at tilbudet ikke
misbrukes. Du kan lese mer om Norges høye sykefravær på nettsiden <a
href="https://www.faktisk.no/artikler/jngyz/norge-har-verdens-hoyeste-sykefravaer">Faktisk.no</a>.</p>
<p>Når du blir syk og ikke kan jobbe, må du også vurdere om du kan jobbe
litt. Hvis du kan jobbe halve dager, kan du være 50 % sykemeldt og 50 %
i arbeid. Hvis du kan være på jobben like lenge som du pleier, men ikke
klarer å jobbe så fort som du pleier, kan du også være delvis sykemeldt.
Det er nemlig arbeidsinnsatsen som teller, ikke hvor mange timer du er
på jobb. </p>
<h2 id="egenmelding">EGENMELDING</h2>
<p>En egenmelding er en melding du leverer til sjefen, der det står at
du er syk. Noen arbeidsgivere har laget et eget skjema eller har en app
der du melder fra, mens andre vil at du skal ringe inn egenmeldingen.
Det er veldig få arbeidsgivere som aksepterer at du sender en sms hvor
du skriver at du er syk; som regel må du ringe eller sende et
skjema.</p>
<p>Du kan levere en egenmelding inntil fire ganger i året. En
egenmelding kan vare inntil tre dager. Hvis du leverer egenmelding
fredag, kan du ikke levere egenmelding mandag. Det er fordi lørdag og
søndag er inkludert i egenmeldingen. </p>
<p>Når du leverer egenmelding vil arbeidsgiver betale deg lønn, selv om
du ikke jobber. Den perioden arbeidsgiver betaler lønnen din, kalles
arbeidsgiverperioden.</p>
<h2 id="sykemelding">SYKEMELDING</h2>
<p>Noen ganger er man syk og borte fra jobb lenger enn de tre
egenmeldingsdagene. Da må du ha sykemelding. Det er stort sett leger som
skriver sykemeldinger, etter en undersøkelse på legekontoret. Men også
tannleger, manuellterapeuter og kiropraktorer kan skrive ut sykemelding
som følge av enkelte diagnoser. De første 16 kalenderdagene du er syk
betaler arbeidsgiveren din sykepenger. Etter 16 dager er det NAV som
betaler sykepenger.</p>
<p>For å få sykepenger fra NAV har du en del plikter. Du må ha god
kontakt med arbeidsgiveren din, slik at arbeidsgiveren kan tilrettelegge
for deg. Kan du komme tilbake i jobb tidligere hvis du får god
tilrettelegging? Dersom du har vært sykemeldt i fire uker må du og
arbeidsgiveren lage en oppfølgingsplan. Legen din skal kjenne til planen
slik at han eller hun kan komme med innspill. Dessuten kan NAV invitere
til dialogmøter. </p>
<h2 id="sykt-barn">SYKT BARN</h2>
<p>Det hender at barn blir syke, og at en av foreldrene må være hjemme
fra jobb. Da skal du ikke bruke egenmelding. Arbeidsgiveren betaler lønn
som vanlig. Omsorgsdager gjelder kun hvis barnet ikke har fylt 12 år;
med mindre den har en kronisk sykdom eller funksjonshemming. Da gjelder
omsorgsdagene frem til barnet fyller 18 år. Hvor mange omsorgsdager du
har, avhenger av situasjonen rundt deg selv og barnet. Har du flere
barn? Er det flere som har omsorg for barnet?</p>
<p>Du kan også bruke omsorgsdager hvis barnet skal til legen, eller
tannlegen på grunn av sykdom. Du kan ikke bruke omsorgsdager når barnet
skal til en vanlig rutinekontroll hos tannlegen. Du kan heller ikke
bruke omsorgsdager når det er streik i barnehagen og barnet må være
hjemme.</p>
<p>Du kan lese mer om <a
href="https://www.nav.no/no/person/arbeid/sykmeldt-arbeidsavklaringspenger-og-yrkesskade/sykmelding-ulike-former/egenmelding">egenmelding</a>, <a
href="https://www.nav.no/no/person/arbeid/sykmeldt-arbeidsavklaringspenger-og-yrkesskade">sykemelding</a> og <a
href="https://www.nav.no/familie/sykdom-i-familien/nb/omsorgspenger">omsorgspenger</a> på
NAV sine nettsider.</p>
<p>[[01-Arbeidsliv]]</p>
<p>Fagforeninger er et viktig bidrag til at det er ordnede forhold på en
arbeidsplass. Med ordnede forhold mener man at alle har en grei
arbeidstid, at lønnen er på riktig nivå, at bedriften jobber aktivt mot
mobbing og diskriminering, og en rekke andre ting. Alle som vil kan bli
medlem i en fagforening. Det kan gi mange, viktige fordeler. Blant annet
kan du få hjelp dersom du har problemer med arbeidskontrakten eller
arbeidsgiveren din.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_rftgyh.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/xcx6tc/rftgyh#fagforbund-og-hovedorganisasjoner">Fagforbund
og hovedorganisasjoner</a></li>
<li> <a
href="https://app.norskkunnskap.no/pensum/rtehtr/xcx6tc/rftgyh#medlemskap">Medlemskap</a></li>
<li> <a
href="https://app.norskkunnskap.no/pensum/rtehtr/xcx6tc/rftgyh#forening-for-arbeidsgivere">Forening
for arbeidsgivere</a></li>
<li> <a
href="https://app.norskkunnskap.no/pensum/rtehtr/xcx6tc/rftgyh#trepartssamarbeidet">Trepartssamarbeidet</a></li>
</ul>
<hr />
<p>Mange jobber med de samme tingene, selv om de jobber i forskjellige
bedrifter. Disse kan ha felles behov og utfordringer i sitt arbeid. Det
kan være spørsmål om kontrakten, om forhold på arbeidsplassen,
oppsigelser og nedskjæringer eller juridiske problemstillinger.</p>
<p>En fagforening er en organisasjon som samler arbeidere som jobber med
de samme tingene. På den måten kan de dele erfaringer og bygge viktig
kompetanse som angår medlemmene. Det er frivillig å være medlem av en
fagforening. På store arbeidsplasser med mange forskjellige yrker kan
det være flere fagforeninger. Avdelingen til en fagforening på en
arbeidsplass kalles for en klubb.</p>
<p>Omtrent 1 300 000 norske arbeidstakere er medlem i en fagforening.
Antall medlemmer øker hvert år. </p>
<h2 id="fagforbund-og-hovedorganisasjoner">FAGFORBUND OG
HOVEDORGANISASJONER</h2>
<p>Fagforeningene er organisert i ulike fagforbund. Her er eksempel på
noen fagforbund:</p>
<ul>
<li>Norsk Sykepleierforbund</li>
<li>Politiets Fellesforbund</li>
<li>Bibliotekarforbundet</li>
<li>Fagforbundet</li>
</ul>
<p>Selv om fagforbundene har forskjellige yrkesgrupper, er det mange
ting som er felles. For eksempel er spørsmål om oppsigelse og
arbeidsmiljø viktig uansett hvilket yrke du har. Derfor har mange
fagforbund samlet seg i hovedorganisasjoner.</p>
<p>Hovedorganisasjonene i Norge heter Landsorganisasjonen i Norge (LO),
Unio, YS og Akademikerne:</p>
<ul>
<li>Landsorganisasjonen i Norge er den største. De organiserer rundt 180
ulike yrkesgrupper. </li>
<li>Unio er nest størst. Det er en organisasjon for mennesker som har
tatt utdannelse på universitet eller høgskole.</li>
<li>Yrkesorganisasjonenes Sentralforbund (YS) samler 19 fagforbund,
blant annet Yrkestrafikkforbundet for bussjåfører.</li>
<li>Akademikerne består av fagforbund for dem som har gått spesielt
lenge på høgskole eller universitet, som leger, tannleger og
samfunnsvitere.</li>
</ul>
<h2 id="medlemskap">MEDLEMSKAP</h2>
<p>Du kan være medlem i den foreningen du vil, som retter seg mot det
yrket du har. Du må betale en avgift hver måned for å være med. Det
kalles kontingent. Kontingenten er som regel 1-3 % av lønnen du tjener.
Fordi Staten mener at fagforeninger er et viktig bidrag til
arbeidslivet, får du fradrag. Det betyr at du betaler litt mindre skatt.
Du kan også få andre fradrag, for eksempel om du pendler langt til jobb,
uten å være fagorganisert.</p>
<p>Når du er medlem, kan du blant annet få juridisk hjelp hvis du får
problemer på arbeidsplassen. Noen foreninger gir det stipend for
videreutdannelse, ulike forsikringer og andre fordeler.</p>
<p>Det viktigste fagforeningen kan bidra med, er tariffavtale. Det er en
avtale som fagforeningen forhandler med arbeidsplassen. I tariffavtalen
kan man avtale arbeidstid, helg- og nattetillegg, hellidagstillegg,
ekstra feriepenger, lenger ferie, og andre goder. Mange bedrifter er
stolte over at de tilbyr tariffavtale på sin arbeidsplass.</p>
<h2 id="forening-for-arbeidsgivere">FORENING FOR ARBEIDSGIVERE</h2>
<p>Arbeidsgiverne har også mulighet til å organisere seg. Den største
foreningen for arbeidsgivere heter Næringslivets Hovedorganisasjon
(NHO). På mange måter kan man si at NHO jobber for bedriftenes beste,
mens hovedorganisasjonene LO, Unio, YS og Akademikerne jobber for
arbeidernes beste. I Norge har NHO og hovedorganisasjonene lang
tradisjon for å samarbeide. I media fremstår de ofte som uenige, men de
blir som regel enige. </p>
<p>En ting som arbeidsgiverorganisasjonene og hovedorganisasjonene
forhandler om, er tariffavtalen. </p>
<h2 id="trepartssamarbeidet">TREPARTSSAMARBEIDET</h2>
<p>Når foreninger for arbeidsgivere, foreninger for arbeidstakere og
Staten jobber sammen, kalles det for et trepartssamarbeid. Når disse tre
møtes, diskuterer de viktige spørsmål om hvordan arbeidslivet fungerer.
Det er et slags samarbeidsmøte, der alle skal få fortelle hva de
trenger, hva de synes fungerer og hva som ikke fungerer. På den måten
kan alle tre parter bidra til at arbeidslivet i Norge fungerer best
mulig.</p>
<p>[[01-Arbeidsliv]]</p>
<p>Når arbeidsforholdet avsluttes, oppstår det mange utfordringer for
både arbeidstaker og arbeidsgiver. Derfor er det viktig at både
arbeidstaker og arbeidsgiver får tid til å gjøre de endringene som
trengs. Noen ganger har arbeidstakeren fått tilbud om ny jobb, og ønsker
å avslutte tidligere. Da kan arbeidsgiver og arbeidstaker bli enige om å
slutte tidligere, men begge må være enige. Andre ganger er det
arbeidsgiveren som ønsker å redusere bemanningen, for eksempel fordi
etterspørselen har gått ned. Da er det viktig at arbeidstakeren kjenner
til rettighetene sine.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_tgyhuk.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/xcx6tc/tgyhuk#oppsigelsestid">Oppsigelsestid</a></li>
<li> <a
href="https://app.norskkunnskap.no/pensum/rtehtr/xcx6tc/tgyhuk#nedbemanning">Nedbemanning</a></li>
<li> <a
href="https://app.norskkunnskap.no/pensum/rtehtr/xcx6tc/tgyhuk#referanse">Referanse</a></li>
</ul>
<hr />
<p>En oppsigelse er en melding om at du ikke lenger skal jobbe på den
arbeidsplassen. Hvis du har lyst på ny jobb eller ønsker å studere, så
kan du sende en oppsigelse for å avslutte arbeidsforholdet. Det er også
slik at arbeidsgiveren kan gi deg en oppsigelse, dersom arbeidsgiveren
ikke vil ha deg lenger.</p>
<p>Fordi en oppsigelse har stor betydning for både arbeidsgiver og
arbeidstaker, er det mange regler som må følges. Er du medlem i en
fagforening kan du få hjelp til å finne ut hvilke regler som gjelder for
din situasjon. Her skal vi gå igjennom de generelle reglene.</p>
<h2 id="oppsigelsestid">OPPSIGELSESTID</h2>
<p>Når du har bestemt deg for å slutte, eller når arbeidsgiveren har
bestemt at du må slutte, så medfører det en stor endring både for deg og
arbeidsgiver. Du trenger tid til å finne en ny jobb og arbeidsgiveren
trenger tid til å finne en ny arbeidstaker. Derfor kan man ikke slutte
med én gang - man må jobbe ut oppsigelsestiden. Den normale
oppsigelsestiden er 1 måned, og den starter alltid den første datoen i
neste måned. Det vil si at hvis du sier opp jobben 5. januar, så må du
jobbe hele januar, og så starter oppsigelsestiden 1. februar - og da må
du også jobbe. Sier du opp jobben 16. januar, må du også jobbe ut hele
februar. </p>
<p>Dersom du har vært ansatt i minst 5 år, er oppsigelsestiden 2
måneder. Har du vært ansatt i minst 10 år, er oppsigelsestiden 3
måneder. Ved noen forhold kan oppsigelsestiden også være enda lenger.
Mange bedrifter vil at du skal ha en prøvetid før du får fast jobb.
Oppsigelsestiden i prøvetiden er 14 dager.</p>
<p>Du kan lese mer om oppsigelsesfrist på <a
href="https://www.arbeidstilsynet.no/arbeidsforhold/oppsigelse/">nettsidene
til Arbeidstilsynet</a>.</p>
<h2 id="nedbemanning">NEDBEMANNING</h2>
<p>Mange firmaer er avhengige av kunder. En restaurant kan oppleve
nedgang i salget når det kommer en ny kafé i nabolaget. Et
regnskapskontor kan oppleve færre kunder når flere bruker
regnskapssystemer på internett. Det kan også hende at et firma blir
kjøpt opp av et annet. Da må arbeidsgiver passe på at det ikke er for
mange ansatte. Kanskje arbeidsgiver må si opp noen medarbeidere? For å
nedbemanne må arbeidsgiveren ha en god grunn. Det er normalt ikke lov å
si opp folk fordi de er mye syke, eller jobber saktere enn de
andre. </p>
<p>Hvis en bedrift har bestemt seg for å nedbemanne, må bedriften passe
på at det er en saklig nedbemanning. Bedriften kan ikke si opp de
medarbeiderne som bedriften ikke liker, eller bare si opp kvinner, eller
bare si opp funksjonshemmede. De fleste bedrifter som nedbemanner følger
et ansiennitets-prinsipp. Det betyr at den som ble sist ansatt, blir
sagt opp først. Den som har jobbet lengst, skal bli sagt opp sist. </p>
<p>Et annet saklig kriterie kan være kompetanse, både formalkompetanse
og realkompetanse. Bedriften må passe på å ikke si opp personer som har
viktig kompetanse for at bedriften skal fungere. Dersom noen har
spesielle kurs eller kunnskaper om hvordan en maskin virker, så er det
viktig å beholde dem som arbeidstakere. Bedriften kan også velge å ta
vare på ansatte som har høy alder og som vil ha problemer med å få jobb
andre steder, som er aleneforsørger for barn, osv. Hele poenget er at de
ansatte ikke skal oppleve diskriminering eller rasisme. </p>
<p>Når en bedrift nedbemanner, skal bedriften også sjekke om det er
andre arbeidsoppgaver som de ansatte kan løse, i stedet for å bli sagt
opp. </p>
<h2 id="referanse">REFERANSE</h2>
<p>Når du skal søke jobb, vil mange arbeidsgivere være interessert i å
snakke med en eller flere av dine gamle arbeidsgivere. På den måten kan
de få vite ting som ikke står i jobbsøknaden eller kommer frem i søknad
og CV. Når du avslutter et arbeidsforhold kan det være lurt å spørre
sjefen om han eller hun vil stå som referanse på din neste jobbsøknad.
Du kan også spørre om arbeidsgiveren vil gi deg en attest. Det er et
dokument som sier når du begynte, når du sluttet, hvilke oppgaver du har
jobbet med, og hvordan arbeidsgiveren synes du har løst oppgavene.</p>
<p>[[01-Arbeidsliv]]</p>
<p>Det norske utdanningssystemet er delt opp i mange deler. Barn starter
på skolen det året de fyller seks år. De fortsetter på barneskolen helt
til de skal over til ungdomsskolen. Når de har fullført den, er
grunnskolen ferdig. Da finnes det flere muligheter: Man kan ta et friår
der man reiser rundt, man kan begynne å jobbe, eller man kan gå videre
til videregående skole. Etter videregående finnes det også flere
muligheter, blant annet høgskoler og universiteter.</p>
<p><img
src="https://cdn.kursoria.no/pensum/chapters/pensum-for-samfunnskunnskapsproven-skole-og-utdanning_q8dkf5.jpg" /></p>
<p>Barna er den viktigste ressursen vi har. Derfor er det viktig at de
får utvikle seg til å bli gode, selvstendige mennesker som kan
reflektere, vurdere og handle deretter. I Norge har barn både rett og
plikt til opplæring. At barn har rett til opplæring, betyr at det skal
finnes et undervisningstilbud til dem. At barn har plikt til opplæring,
betyr at de skal takke ja til tilbudet. Men, det er ikke plikt til å gå
på skolen. Noen velger nemlig å undervise barna sine hjemme. Da er det
gjerne en mor eller far som er lærer for barna sine. Det kan for
eksempel være når familien skal på jordomseiling, og barna ikke kan gå
på vanlig skole. </p>
<p>Her vil du lese mer om de ulike skolene i Norge:</p>
<ul>
<li>Barneskolen, som går fra første til syvende klasse.</li>
<li>Ungdomsskolen, som går fra åttende til tiende klasse.</li>
<li>Videregående skole og videregående opplæring.</li>
<li>Folkehøgskole, som er en spesiell skole der man bor på skolen
(internat).</li>
<li>Sommerskole, som er et tilbud til skoleelever om sommeren.</li>
</ul>
<p>Høgskoler, universiteter er en del av <em>høyere utdanning</em>. For
å få lov til å studere høyere utdanning må man normalt ha
studiekompetanse. På høgskoler og universiteter er man ikke lenger
elever, men studenter, og samler studiepoeng. </p>
<p>På barneskolen har alle elevene de samme fagene, og ingen får
karakterer. På ungdomsskolen er de fleste fagene like, men man kan også
velge et språk man er spesielt interessert i. Mange velger å lære
spansk, tysk eller fransk. På ungdomsskolen får man også karakterer. På
videregående skole kan man velge flere fag og linjer man interesserer
seg for. På videregående skole kan man fullføre noen utdannelser, og få
fagbrev. Andre yrker krever at man går på høgskole eller universitet.
Uansett hva man ønsker å bruke livet sitt til, er utdanning en billett
som åpner mange forskjellige dører og valgmuligheter.</p>
<p>Totalt er det rundt 635 000 elever på grunnskolen i Norge. Det er
nesten 3 000 forskjellige skoler. De fleste skolene har plass til rundt
1 000 elever.</p>
<p>[[02.01 Barneskole]] [[02.02 Ungdomsskole]] [[02.03 Videregående
skole]] [[02.04 Folkehøgskole]] [[02.05 Sommerskole]] [[02.06 Høyere
utdanning]]</p>
<p>[[00-Innhold]]</p>
<p>Barneskolen er klassetrinnene fra første klasse til syvende klasse.
Barneskolen er en del av det vi kaller grunnskolen, som alle barn har
rett og plikt til å være på. For barn er dette det første møtet med
skolehverdagen; med forskjellige fag, friminutt, læringsmål og lekser.
Til sammen går barna ti år på grunnskole, syv av dem er på barneskolen.
Det er viktig at barna utvikler gode rutiner slik at de får utbytte av
årene på skolebenken.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_ujikol.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/q8dkf5/ujikol#fau">FAU</a></li>
<li> <a
href="https://app.norskkunnskap.no/pensum/rtehtr/q8dkf5/ujikol#sfo-og-aks">SFO
og AKS</a></li>
</ul>
<hr />
<p>Barneskolen er delt inn i to deler. De yngste elevene, som går i
første, andre, tredje og fjerde klasse, går på småskolen eller
småskoletrinnet. Elevene på femte, sjette og syvende klasse går på
mellomtrinnet. På barneskolen skal elevene få grunnleggende ferdighet og
kunnskap innen forskjellge, allmenne disipliner. Det betyr at ingen
trenger å bli eksperter, men alle skal kjenne til vanlige prinsipper i
for eksempel matte og språk. Fagene på barneskolen er norsk, matematikk,
naturfag, religion, livssyn og etikk, engelsk, kroppsøving (gym), kunst
og håndverk, musikk, og mat og helse.</p>
<p>På barneskolen skal også elevene lære mer enn bare fagene; de skal
lære å sitte stille i et klasserom, de skal lære å vente til andre er
ferdig med å prate før de prater selv, de skal lære å samarbeide, osv.
Dette kaller vi sosial kompetanse. </p>
<p>Det er kommunene som har ansvaret for barneskolene. Når det skal
bygges nye boliger, kan kommunen sette som krav at utbyggeren også skal
bidra til at det blir flere barneskoler, slik at det er plass til alle
barna i kommunen. Selv om kommunene bygger og driver barneskoler, er det
staten som bestemmer hva barna skal lære. Det gjør de ved å lage
læreplaner. En læreplan er en oversikt over målene for et fag. I
læreplanen for norsk står det for eksempel at når eleven er ferdig med
andre klasse, så skal det være i stand til å kunne låne og lese bøker
fra et bibliotek. Det er lærerne, i samarbeid med rektor, som bestemmer
hvordan de vil at barna skal lære dette. Rektor er den øverste lederen
på en skole.</p>
<p>Barneskolen er gratis, men man kan ikke selv velge hvilken barneskole
man vil gå på. Normalt må man gå på den skolen som ligger nærmest
hjemmet. Innbyggerne som sogner til en bestemt barneskole, tilhører
den <em>skolekretsen</em>. Det er viktig at ingen skolebarn må krysse
store, trafikkerte veier for å komme på skolen.</p>
<p>Det finnes også noen private barneskoler. Da må man søke om å få
plass, og man må betale skolepenger. En privatskole kalles også
friskole, og kan for eksempel ha et annet syn på hvordan man skal lære,
enn offentlige barneskoler. En av de største private barneskolene i
Norge heter <a href="https://www.steinerskole.no/">Steinerskolen</a>, og
bygger på pedagogikk utviklet av Rudolf Steiner.</p>
<h2 id="fau">FAU</h2>
<p>FAU står for Foreldrerådets arbeidsutvalg. Alle som har barn på
skolen er automatisk medlem i foreldrerådet, og alle skoler skal FAU.
Hensikten med FAU er at foreldre skal få muligheten til å påvirke
hvordan barna har det på skolen. FAU kan diskutere saker som er viktig
for foreldrene med ledelsen på skolen, med kommunen, med elevrådet og
med lærere. En viktig oppgave for FAU er at skolen sørger for at
uteområdene er trygge og gode. Dessverre har mange skoler flere elever
enn det er plass til, fordi det blir stadig flere innbyggere. Da kan FAU
være med og bestemme hvordan det skal løses; om det skal settes opp egne
brakker eller om andre løsninger kan brukes. Det viktigste er at
foreldre får en reell mulighet til å påvirke hvordan elevene har det på
skolen. </p>
<p>Mange steder har også FAU en viktig rolle når nasjonaldagen skal
feries 17. mai. Da er det ofte leker, kafe og arrangementer på skolene,
og det er gjerne FAU som organiserer det. </p>
<h2 id="sfo-og-aks">SFO OG AKS</h2>
<p>Skolefritidsordningen (SFO) er et tilbud til elever i første til
fjerde klasse der foreldrene ikke er hjemme når skoledagen begynner
eller er slutt. Da kan de elevene som har meldt seg på SFO være på
skolen og lese lekser, leke, spise eller slappe av. Det er mulig å delta
på SFO både før og etter skolen. Noen kommuner tilbyr gratis SFO, mens
andre tar betalt. Elever med særlige behov kan bruke SFO helt opp til og
med syvende klasse. </p>
<p>I Oslo kalles Skolefritidsordningen for Aktivitetsskolen (AKS).</p>
<p>[[02 Skole og utdanning]]</p>
<p>Ungdomsskolen er en del av grunnskolen. På ungdomsskolen finnes
klassetrinnene åtte, ni og ti. På ungdomsskolen får elevene karakterer,
og de kan velge ekstra fag de vil jobbe med. Samtidig er ungdomstiden en
spesiell tid. Kroppen utvikler seg, ungdommene får sterkere og
tydeligere meninger og blir mer selvstendige. Det er en naturlig
utvikling. Å hjelpe ungdom i denne prosessen er også en viktig oppgave
for ungdomsskolen.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_azsxdc.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/q8dkf5/azsxdc#karakterer">Karakterer</a></li>
<li> <a
href="https://app.norskkunnskap.no/pensum/rtehtr/q8dkf5/azsxdc#ansvar">Ansvar</a></li>
<li> <a
href="https://app.norskkunnskap.no/pensum/rtehtr/q8dkf5/azsxdc#ungdoms-utvikling">Ungdoms
utvikling</a></li>
</ul>
<hr />
<p>Normalt er elevene 13 år når de begynner på ungdomsskolen, og går ut
når de er 16 år gamle. På store steder er ungdomsskolen en egen skole,
mens på små steder kan man oppleve at ungdomsskolen og barneskolen er
samme skole; en barne- og ungdomsskole. På ungdomsskolen har man fagene
RLE, norsk, matematikk, naturfag, engelsk, samfunnsfag, kunst og
håndverk, musikk, mat og helse og kroppsøving. </p>
<p>På ungdomsskolen får elevene også velge et fag de vil jobbe med - et
valgfag. Det finnes 16 forskjellige valgfag, som spenner fra
håndverksfag til teknologi og design, friluftsliv, reiseliv, trafikk og
mye mer. Elevene må også velge et språk de vil jobbe med. Normalt kan
man velge mellom spansk, tysk og fransk, men noen skoler tilbyr også
russisk, arabisk og andre språk. Du kan også fordype deg i norsk,
engelsk eller samisk.</p>
<p>På <a
href="https://www.udir.no/laring-og-trivsel/lareplanverket/fagfornyelsen/nye-lareplaner-for-valgfag/">nettsidene
til Undervisningsdirektoratet</a> kan du lese mer om valgfagene.</p>
<p>Det er mange forskjellige fag, og elevene skal lære fagene grundig,
altså gå i dybden. Det gjør at lærerne må kunne mye om faget de skal
undervise i. På ungdomsskolen er det gjerne ulike lærere i de
forskjellige fagene. På barneskolen hadde elevene gjerne samme lærer i
de fleste fagene, mens på ungdomsskolen må elevene forholde seg fem-seks
forskjellige lærere i løpet av uken. </p>
<h2 id="karakterer">KARAKTERER</h2>
<p>Når man begynner på ungdomsskolen begynner man også å nærme seg
voksenlivet. Man kan velge fag man interesserer seg for, og man begynner
å få mye kunnskap om forskjellige fag. Etter ungdomsskolen skal man
velge videre utdannelse. På ungdomsskolen er det derfor viktig å vite
hvor godt man gjør det i ulike fag. Det er også viktig å få
dokumentasjon på kompetansen sin. Hvis man velger å søke videregående
skole, så brukes blant annet dokumentasjonen for å bestemme hvem som får
gå på hvilken skole eller linje. For å dokumentere dette, har
politikerne bestemt at elever på ungdomsskolen skal få karakterer. Denne
dokumentasjonen kalles for et vitnemål. </p>
<p>Karakterene på ungdomsskolen går fra én til seks. Det er samme
karakterskala som på videregående skole. Én er dårligste karakter, seks
er best. </p>
<p>Man får også vurdering i orden og atferd. Vurdering i orden handler
om hvor vidt eleven har med utstyret som trengs i undervisningen og har
kontroll på sakene sine. Vurdering i atferd handler om hvordan eleven
oppfører seg mot medelever, lærere og andre. Mobbing, krenkelser, bråk
og skulking medfører nedsatt vurdering i oppførsel. Skulking betyr at
eleven ikke kommer på skolen, uten gyldig fravær.</p>
<h2 id="ansvar">ANSVAR</h2>
<p>Det er kommunen som har ansvaret for ungdomsskolene, men det er
staten som bestemmer <em>hva</em> elevene skal lære. Lærerne og rektor
på skolen bestemmer <em>hvordan</em> de vil at elevene skal lære. Det
gjør at man kan ta i bruk lokalmiljøet og lærernes sterke sider.</p>
<p>Akkurat som på barneskolen skal det være et FAU som bidrar til at
foreldrene til elevene har reell medvirkning. </p>
<h2 id="ungdoms-utvikling">UNGDOMS UTVIKLING</h2>
<p>Alle kommuner skal ha tilbud om et helsetilbud til elevene på
ungdomsskolen. Før var det en helsesøster som hadde ansvaret for en
eller flere ungdomsskoler. Nå heter det helsesykepleier. Det er en
sykepleier med videreutdanning i å hjelp ungdom fysisk og psykisk. Ofte
har helsesykepleieren en fast dag i uken der han eller hun er tilstede
på skolen. Helsesykepleieren kan bidra med seksualundervisning, snakke
om kropp og utvikling eller være tilgjengelig for elever som har
spørsmål.</p>
<p>Helsesykepleieren sørger også for at elevene får de vaksinene de
trenger.</p>
<p>[[02 Skole og utdanning]]</p>
<p>Frem til nå har barn og ungdom gått på barneskole og ungdomsskole.
Når ungdomsskolen er over, velger noen å gå rett ut i arbeidslivet, mens
noen fortsetter på videregående utdanning. Det meste av den videregående
utdanningen foregår på en videregående skole. Her er det flere
alternativer: Man kan gå to år på videregående og ha to år praksisplass,
eller man kan ta tre år på videregående og eventuelt fortsette på
høgskole eller universitet.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_sxdcfv.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/q8dkf5/sxdcfv#utdanningsprogrammer">Utdanningsprogrammer</a></li>
<li> <a
href="https://app.norskkunnskap.no/pensum/rtehtr/q8dkf5/sxdcfv#opptak">Opptak</a></li>
</ul>
<hr />
<p>Videregående skole stiller store krav til elever og lærere. Omtrent
70 % av dem som begynner på videregående skole fullfører. Klassene på
videregående (vgs) heter Vg1, Vg2 og Vg3. De aller fleste som går på
videregående skole velger et studiespesialiserende utdanningsprogram.
Det betyr at de kvalifiserer til å gå videre på høgskole eller
universitet når de er ferdige med Vg3. Men det finnes også andre
muligheter.</p>
<h2 id="utdanningsprogrammer">UTDANNINGSPROGRAMMER</h2>
<p>På videregående skole velger man en linje man ønsker å følge. Et
annet ord for linje er <em>utdanningsprogram</em>. Man skiller mellom to
typer utdanningsprogram: Studieforberedende utdanningsprogram og
yrkesfaglige utdanningsprogram. </p>
<p>De studieforberedende programmene gjør at du kan studere videre på
høgskoler og universiteter. I disse utdanningsprogrammene kan man også
velge fag man ønsker fordypning i. Man kan for eksempel velge fordypning
i matematikk, kjemi, språk, økonomi eller noe helt annet. Målet med et
studieforberedende program er at man skal lære grunnleggende ferdigheter
som er viktige på høgskoler og universieteter. Hvis du har lyst til å
bli lege, så må du normalt ha fordypning i for eksempel matte og kjemi
fra videregående skole. </p>
<p>De yrkesfaglige utdanningsprogrammene gjør at du får en
yrkeskompetanse. Normalt går man to år på videregående skole, og så har
man to år som lærling i bedrift. Å være lærling betyr at man jobber på
en arbeidsplass med det yrket man utdanner seg til, men at man har tett
kontakt med veileder og lærer underveis. Eksempler på yrkeskompetanse du
kan få på videregående skole er frisør, interiørdesigner, snekker,
rørlegger, elektriker, anleggsmaskinfører og mye mer. Hvis du har gått
på et yrkesfaglig studieprogram, og ønsker å kvalifisere deg til å
studere på høgskole eller universitet, kan du velge <em>påbygg til
generell studiekompetanse</em>. Da går du et år til på videregående
skole, og kan begynne på høgskoler eller universiteter senere.</p>
<p>Noen utdanningsprogrammer har også valgfag som er spesielt for
akkurat det programmet. Velger du utdanningsprogrammet <em>Musikk, dans
og drama</em> kan du for eksempel fordype deg i et musikkinstrument som
du liker å spille. Velger du <em>Naturbruk</em> som utdanningsprogram,
kan du velge å fordype deg i hest, skogbruk eller noe annet
spennende.</p>
<p>På nettsidene til <a
href="https://www.vilbli.no/nb/nb/no/utdanningsprogram-og-programomrader/a/032577">Fylkenes
informasjonstjeneste for søkere til videregående opplæring</a> kan du
lese mer om de forskjellige utdanningsprogrammene.</p>
<h2 id="opptak">OPPTAK</h2>
<p>For å komme inn på videregående skole må man søke. Normalt er fristen
1. mars, men noen har også frist 1. februar. Man må søke på hvilket
studieprogram man ønsker å gå på, og man må velge hvilken skole man vil
gå på. Normalt kan du bare søke på skoler som ligger i fylket ditt. Når
du søker må du oppgi tre forskjellige utdanningsprogram som du har lyst
til å studere. </p>
<p>Forskjellige linjer har ulike opptakskrav. Som regel er det
karakterene fra videregående skole som bestemmer om du kommer inn på
førstevalget, andrevalget eller tredjevalget. Men, noen
utdanningsprogram kan også ha andre opptakskrav: Hvis du vil begynne på
et utdanningsprogram innen musikk, kan du måtte stille på en
opptaksprøve der du spiller et instrument foran en komite, og hvor du
tar en prøve i enkel musikkteori. Noen studieprogrammer har også krav
til vandelsattest og helse. Det gjelder for eksempel om du vil jobbe som
ambulansearbeider og søker deg til utdanningsprogrammet <em>Helse og
oppvekstfag</em> og velger <em>ambulansearbeider</em> som
fordypning.</p>
<p>[[02 Skole og utdanning]]</p>
<p>Etter videregående skole har ungdommene blitt til unge voksne. Noen
vil ut i arbeidslivet, noen vil studere videre, noen skal avtjene
verneplikt i forsvaret, mens noen velger å gå på folkehøgskole. På
folkehøgskole går man ett år. Det er over 80 folkehøgskoler i Norge. En
folkehøgskole har ingen eksamen eller studiepoeng, men tilbyr et helt
spesielt skoleår der du bor på skolen, ofte sammen med lærerne. Det
skapes et helt spesielt bånd mellom lærere, elever og fagene de jobber
med.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_dcfvgb.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/q8dkf5/dcfvgb#internat">Internat</a></li>
<li> <a
href="https://app.norskkunnskap.no/pensum/rtehtr/q8dkf5/dcfvgb#pris">Pris</a></li>
<li> <a
href="https://app.norskkunnskap.no/pensum/rtehtr/q8dkf5/dcfvgb#tilleggspoeng">Tilleggspoeng</a></li>
</ul>
<hr />
<p>Når man begynner på folkehøgskole reiser man ofte til et annet sted i
Norge, langt unna familie og venner. Man lærer å bo, leve og oppleve
ting sammen med nye mennesker. På en folkehøgskole kan man også velge
mellom forskjellige linjer, akkurat som på videregående skole. Eksempler
på linjer man kan velge er hest, musikk, fotografering, ekstremsport,
cosplay, esport, reising osv. Når man velger en linje, jobber man med
den linjen hele året. Ofte samarbeider man med de andre linjene. På Voss
Folkehøgskule kan man for eksempel gå på linjen “Ekstremsport og luft”,
der man blant annet hopper i fallskjerm. På samme skole finnes linjen
“Film og foto”, og hvert år samarbeider de to linjene for å ta gode
bilder av for eksempel fallskjermhopping. Mange linjer har en tur til
utlandet hvert år. Til sammen finnes det mange hundre forskjellige
linjer å velge mellom!</p>
<p>Noen folkehøgskoler er drevet av organisasjoner. For eksempel er
Ålesund folkehøgskole en kristen folkehøgskole. Det er fremdeles mange,
spennende linjer å velge mellom, men det er også noen felles aktiviteter
som handler om religion og Gud: Bibelgruppe, andakter osv.
Arbeiderbevegelses folkehøgskole på Ringsaker er et eksempel på en
folkehøgskole som er eid av fagbevegelsen, med LO spissen. Der kan man
for eksempel velge å gå på en linje som handler om fred og konflikt,
eller klimaakvitisme. </p>
<p>På en folkehøgskole er det ikke eksamen. Elevene består
folkehøgskolen ved å fullføre. Som regel varer skoleåret i ni måneder.
Den første folkehøgskolen i Norge var Sagatun folkehøgskole. Den ble
startet i 1864. Det er Utdanningsdirektoratet som har ansvaret for at
folkehøgskolene drives på riktig måte, akkurat som de har ansvaret for
barnehagene, grunnskolen og videregående opplæring.</p>
<h2 id="internat">INTERNAT</h2>
<p>Å bo på internat betyr at du bor på skolen. Da bor du sammen med dem
du går på skole sammen med, som regel på et dobbeltrom med en med samme
kjønn. Man må selv vaske og holde rommet ryddig. Man må også vaske
klærne sine selv. Som regel har folkehøgskolen et felles vaskerom, der
man kan bruke vaskemaskiner og tørketromler.</p>
<p>Alle folkehøgskoler har også matsal og et kjøkken, der det jobber en
eller flere kokker. De forbereder frokost, lunsj, middag og kveldsmat
hver dag. Fordi elevene bor på skolen, er det ofte mange
fellesaktiviteter utenom skoletiden; i gymsalen, filmrommet, kjøkkenet,
på fotballbanen osv. </p>
<h2 id="pris">PRIS</h2>
<p>Et år på folkehøgskole koster i snitt 120 000 kroner, avhengig av
hvilken linje du går på. Prisen dekker undervisning, overnatting på
internat, turer, klesvask, mat osv. Noen utenlandsturer koster ekstra.
Noe av prisen blir dekket av et stipend gjennom Lånekassen. Du kan også
søke om studielån for å gå på folkehøgskole.</p>
<p>Det er ikke lov for folkehøgskolene å ta ut overskudd. Det betyr at
om det er penger igjen etter at alle utgiftene er betalt, så skal det gå
tilbake til folkehøgskolen til å kjøpe nytt utstyr, pusse opp rom eller
andre tiltak. Det gjør at de fleste folkehøgskolene er eid av
fylkeskommunen, organisasjoner eller kirkesamfunn.</p>
<p>På <a
href="https://lanekassen.no/nb-NO/stipend-og-lan/norge/folkehogskole/">nettsidene
til Lånekassen</a> kan du lese mer om hvordan man får hjelp til å betale
for folkehøgskole.</p>
<h2 id="tilleggspoeng">TILLEGGSPOENG</h2>
<p>Et år på folkehøgskole gir ingen studiepoeng, men du får noe som
heter tilleggspoeng. Opptak til høgskoler og universitet skjer nemlig på
bakgrunn av poeng. På videregående får man studiepoeng, mens for
folkehøgskole får man to tilleggspoeng som legges til
studiepoengene.</p>
<p>Du kan lese mer om folkehøgskoler på <a
href="https://www.folkehogskole.no/">Folkehøgskolene sine nettsider</a>.
Der kan du også lese om de forskjellige linjene man kan velge
mellom.</p>
<p>[[02 Skole og utdanning]]</p>
<p>Det finnes mange typer sommerskole. Man finner sommerskoler både på
barneskolen, ungdomsskolen, videregående skole, høgskoler og
universiteter. Det er derfor ikke ett svar på hva en sommerskole er. Men
det finnes noen fellestrekk (likheter), nemlig at det er et tilbud om
læring innenfor noe man synes er interessant, om sommeren. Sommerskoler
er ikke en stor del av pensum, men det er en viktig del av sommerferien
til mange mennesker, så det kan være fint å vite hva det er.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_fvgbhn.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/q8dkf5/fvgbhn#sommerskoler-for-barn">Sommerskoler
for barn</a></li>
</ul>
<hr />
<p>Et viktig fellestrekk for sommerskoler, i tillegg til at det handler
om læring, er at det foregår på en annerledes måte enn vanlig. Det er
med på å gjøre at sommerskolene er veldig populære. For eksempel kan
barn jobbe med matematikk i skogen eller i parker: Måle omkrets på trær
ved hjelp av målebånd, måle høyden på trær ved hjelp av trigonometri,
måle areal av et område i parken eller skogen, og lignende aktiviteter.
For dem som studerer på høgskole eller universitet, kan det være tilbud
om å reise på en sommerskole til et annet land. Da kan man oppleve
hvordan man lærer det man vanligvis studerer i en annen kultur. Disse
sommerskolene er som regel reservert dem som går på et bestemt studium,
og det er ikke alle høgskoler eller universiteter som tilbyr
sommerskole.</p>
<h2 id="sommerskoler-for-barn">SOMMERSKOLER FOR BARN</h2>
<p>Noen kommuner og frivillige organisasjoner arrangerer sommerskole.
Sommerskolen er ikke en del av grunnskolen, og det er ikke obligatorisk
å gå på sommerskole. Sommerferien i Norge kan nemlig være lang for barn,
og det kan være fint å ha noe å gjøre om sommeren. På sommerskolen kan
man for eksempel lære å svømme eller jobbe med et skolefag man liker
ekstra godt. Felles for sommerskolene er at det er mye aktivitet og
sosial læring. En sommerskole kan vare fra noen dager til noen
uker. </p>
<p>På sommerskolene er det profesjonelle lærere og instruktører som
jobber. Mange kommuner tilbyr sommerskole til elevene ved grunnskolen.
Kommunale sommerskoler pleier å være veldig populære, og mange av dem er
også gratis. Det finnes også organisasjoner som driver sommerskole,
blant annet religiøse organisasjoner. Det er også mange idrettslag som
arrangerer sommerskole, for eksempel idrettsforeninger. På en
idrettssommerskole kan barn og ungdom få trene og spille med eldre
utøvere.</p>
<p>En populær sommerskole som ikke drives av en religiøs organisasjon,
er sommerskolen til Redningsselskapet. Der lærer man blant annet å
svømme. Turistforeningen i Norge (DNT) har også sommerskole, med fokus
på aktiviteter i friluft. Det er også gratis. [[02 Skole og
utdanning]]</p>
<p>Hvis du har generell studiekompetanse eller realkompetanse kan du
søke studier på høgskoler og universiteter. Høgskoler og universiteter
kalles for høyere utdanning. Her kan du utdanne deg til profesjoner
(yrker) som politi, lærer, sykepleier, eller du kan studere vitenskaper
som matematikk, filosofi og litteratur. Gradene man kan få på høgskoler
og universitet deles opp i kandidat, bachelor, master og doktor.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_gbhnjm.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/q8dkf5/gbhnjm#gradesystemet">Gradesystemet</a></li>
<li> <a
href="https://app.norskkunnskap.no/pensum/rtehtr/q8dkf5/gbhnjm#fagskole">Fagskole</a></li>
<li> <a
href="https://app.norskkunnskap.no/pensum/rtehtr/q8dkf5/gbhnjm#hogskole">Høgskole</a></li>
<li> <a
href="https://app.norskkunnskap.no/pensum/rtehtr/q8dkf5/gbhnjm#universitet">Universitet</a></li>
</ul>
<hr />
<p>Mange jobber i Norge krever at man har utdannelse på høgskole- eller
universitetsnivå. Politi, lege, apoteker, psykolog og barnehagelærer er
eksempler på yrker man kan få ved å ta høyere utdanning. Mange
universiteter har åpne forelesninger. Det betyr at man kan komme og høre
på et emne man interesserer seg for, uten å være student. </p>
<p>Det finnes også private høgskoler i Norge. Et eksempel på det er
Handelshøgskolen BI. Der kan kan utdanne seg innen økonomiske og
administrative fag. Du kan få lån fra Lånekassen til å studere ved
godkjente, private høgskoler, men et studie kan koste mange titalls
tusen kroner i semesteret.</p>
<p>På høgskoler og universiteter kan du som regel studere fulltid eller
deltid. Studerer du fulltid får du 30 studiepoeng i ett semester. I
løpet av året er det to semestre; fra januar til mai og fra august til
desember. Et fulltidsstudie blir dermed 60 studiepoeng hvert år. Et
deltidsstudie er som regel halvparten, altså 15 studiepoeng i
semesteret. Da må du gå dobbelt så mange år på skolen. Mange som er
voksne og som har jobbet noen år, som kanskje har familie også, studerer
deltid for å utvikle seg. Noen deltidsstudier er tilpasset dem som har
arbeidserfaring og som ønsker videreutdanning for å få nye jobber eller
høyere stillinger.</p>
<h2 id="gradesystemet">GRADESYSTEMET</h2>
<p>Du kan få ulike grader både på høgskole og universitet. Graden du
får, avhenger av hvor mange studiepoeng du har samlet. Dersom du
fullfører et to år langt studie på fulltid, og ikke har noe høyere
utdanning fra før, får du tittelen høgskolekandidat. Høgskolekandidat er
den laveste graden du kan få, og det er ikke mange høgskoler som tilbyr
dette. Eksempler på studier som gir høgskolekandidat er pianostemmer og
trafikklærer.</p>
<p>Fullfører du et treårig studie, får du tittelen bachelor. Det
tilsvarer 180 studiepoeng. Du kan ta flere bachelorstudier hvis du vil,
men du får ikke noe høyere grad - bare flere bachelorgrader. Noen
høgskolekandidatstudier kan bygges på med ett år, slik at man får en
bachelorgrad.</p>
<p>Det neste nivået på høgskoler og universiteter heter master. For å få
mastergrad må man først ta et bachelorstudie, og så bygge på med to år
ekstra for å få mastergrad. De to ekstra årene gir deg en mastergrad.
Fem års studie gir 300 studiepoeng. Dersom du har utdannet deg som
sykepleier, har du bachelorgrad. Hvis du vil ha en mastergrad, kan du ta
en master i barnesykepleie, master i anestesisykepleie eller master i
intensivsykepleie, osv. Mastergrad er altså en fordypning av
mastergraden. Det finnes også studier som er rene masterstudier, hvor
man ikke får noen grad hvis man hopper av etter tre år. </p>
<p>Noen velger å gå videre etter mastergraden, og ta en doktorgrad.
Ulike doktorgrader har ulike krav til varighet og innhold, men det er
ikke uvanlig at det tar fire ekstra år å fullføre en doktorgrad. </p>
<h2 id="fagskole">FAGSKOLE</h2>
<p>En fagskole er en høyere utdanning for dem som har yrkesfag fra
videregående. En rørlegger kan ta mesterbrev og bli rørleggermester og
en murer kan bli murermester. Fagskolene krever ikke at man har
studiekompetanse fra videregående skole. </p>
<h2 id="høgskole">HØGSKOLE</h2>
<p>Det finnes rundt 15 høgskoler i Norge: Politihøgskolen, Samisk
høgskole, Høgskolen på Vestlandet, Norges musikkhøgskole og Norges
idrettshøgskole er noen av dem. </p>
<h2 id="universitet">UNIVERSITET</h2>
<p>Det finnes 10 universiteter i Norge: Universitetet i Oslo er det
eldste i Norge. Det har nesten 30 000 studenter. Det finnes også
universiteter i Agder, Bergen, Stavanger og Tromsø, i tillegg til flere
mindre steder. På Ås, sør for Oslo, ligger Norges miljø- og
biovitenskapelige universitet (NMBU), som spesialiserer seg i landbruks-
og naturforvaltningsstudier. NMBU er et universitet som oppsto da man
slo sammen Norges landbrukshøgskole og Norges veterinærhøgskole.</p>
<p>[[02 Skole og utdanning]]</p>
<p>I Norge er det religionsfrihet. Det betyr at du kan tro på den
religionen du vil. Ingen kan bestemme hva du skal tro på. Religion og
tro står sentralt i mange nordmenns liv, men stadig flere nordmenn sier
at de ikke ser på seg selv som religiøse. Det største trossamfunnet i
Norge er Den norske kirke. Det er et kristent, protestantisk
trossamfunn. Men det bor også mange katolikker og muslimer i Norge.</p>
<p><img
src="https://cdn.kursoria.no/pensum/chapters/pensum-for-samfunnskunnskapsproven-tro-og-livssyn_deyk6u.jpg" /></p>
<p>Den største religionen er kristendom. Det finnes kirker de aller
fleste stedene i Norge. I de fleste kirkene holdes det gudstjenester
hver søndag klokken 11. Kirkeklokkene ringer og kaller inn til
gudstjeneste. Det er ikke så mange nordmenn som går i kirken lenger.
Stort sett går man i kirken når barn skal døpes, når noen dør, eller på
julaften.</p>
<p>Ved mange kirker er det en kirkegård. Der kan man gravlegge sine
avdøde. Noen kremeres, det vil si at man legger asken deres i en urne,
som gravlegges. Andre gravlegges i en kiste. På mange kirkegårder finnes
det også et livssynsnøytralt område. Det finnes også gravplasser for
andre trossamfunn, som det islamske.</p>
<p>I Norge finnes også Nordens største moské, Baitun Nasr moské. Den har
plass til rundt 5 000 personer samtidig. Når man kjører på E6 ved
Furuset i Oslo kan man se minareten (tårnet). Det er 21 meter høyt.</p>
<p>Religion er viktig, ikke bare for dem som tror, men også for å forstå
hvordan det norske samfunnet er bygget opp. Frem til 2012 hadde Norge en
statskirke. I Grunnloven sto det nemlig at den evangelistisk-luterske
kirken skulle være statens religion. Det var krav om at minst halvparten
av regjeringen skulle være medlem av statskirken, og at kongen var den
øverste lederen i Den norske kirke. I dag har ikke staten lenger en
religion, men det henvises fremdeles til kristendom i Grunnloven:</p>
<p>§ 2: <em>Verdigrunnlaget forblir vår kristne og humanistiske
arv.</em></p>
<p>I Grunnloven står det også om religionsfrihet:</p>
<p>§ 16: <em>Alle innbyggere i riket har fri religionsutøvelse.</em></p>
<p>Det betyr at du både kan tro på hva du vil, men også at du skal få
lov til å møte andre som tror det samme, be og organisere et samfunn for
dem som tror det samme som deg. Det er også slik at du kan melde inn
barna dine i en tros- eller livssynsorganisasjon, men det finnes noen
aldersgrenser. Du kan lese mer om det i menyen til venstre.</p>
<p>[[00-Innhold]] 1. [[03.01 Trosfrihet]] 2. [[03.02 Trossamfunn]] 3.
[[03.03 Kristendom]] 4. [[03.04 Jul og påske]]</p>
<p>I Norge er det religions- og trosfrihet. Ingen kan bestemme hvem du
skal tro på, og du kan ikke bestemme hvem andre skal tro på. I mange
land er tro, kultur og samfunn knyttet tett sammen. I Norge har den
kristne kirken og staten tradisjonelt stått tett sammen, men Norge har
ikke lenger en statskirke.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_mjnhbg.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/deyk6u/mjnhbg#barn-og-barnetro">Barn
og barnetro</a></li>
<li> <a
href="https://app.norskkunnskap.no/pensum/rtehtr/deyk6u/mjnhbg#sekularisering">Sekularisering</a></li>
<li> <a
href="https://app.norskkunnskap.no/pensum/rtehtr/deyk6u/mjnhbg#tilskudd-til-trossamfunn">Tilskudd
til trossamfunn</a></li>
<li> <a
href="https://app.norskkunnskap.no/pensum/rtehtr/deyk6u/mjnhbg#human-etisk-forbund">Human-etisk
forbund</a></li>
</ul>
<hr />
<p>I Menneskerettighetserklæringen, som Norge følger, står det i
artikkel 18:</p>
<p><em>Enhver har rett til tanke-, samvittighets- og religionsfrihet.
Denne rett omfatter frihet til å skifte religion eller tro, og frihet
til enten alene eller sammen med andre, og offentlig eller privat, å gi
uttrykk for sin religion eller tro gjennom undervisning, utøvelse,
tilbedelse og ritualer.</em></p>
<p>Det betyr at man kan tro på den guden man vil, man kan møte andre som
tror på det samme, man kan melde seg inn i et tros- eller
livssynssamfunn, og man kan be til den guden man vil. Det er nemlig
ingen andre som skal eie dine tanker eller din tro. Men man kan ikke
tvinge andre til å tro på det samme som deg, eller gjøre de samme
ritualene samme som deg. </p>
<h2 id="barn-og-barnetro">BARN OG BARNETRO</h2>
<p>Mange nordmenn sier at de har en barnetro. De har vokst opp med å be
aftenbønn, de er kanskje døpt, og de går i kirken på julaften. Når de
blir voksne får troen en mindre plass i livet deres, og de går kanskje
bare i kirken på julaften.</p>
<p>Enhver kan melde seg inn og ut av trossamfunn som man vil. Barn kan
også velge hva de vil tro på, men det er foreldrene som bestemmer
hvilket trossamfunn de skal være medlem av. </p>
<p>Når barnet er <strong>under 12 år gammelt</strong>, er det foreldrene
som bestemmer om barnet skal være medlem i et tros- eller
livssynssamfunn. Foreldrene skal høre på hva barnet selv mener, men
foreldrene bestemmer.</p>
<p>Når barnet har <strong>fylt 12 år</strong>, så skal foreldrene legge
stor vekt på hva barnet mener, men det er fremdeles foreldrene som må
melde barnet inn eller ut av tros- eller livssynssamfunn.</p>
<p>Når barnet har <strong>fylt 15 år</strong>, er det barnet som selv
melder seg inn eller ut av tros- eller livssynssamfunn.</p>
<h2 id="sekularisering">SEKULARISERING</h2>
<p>At noe er sekulært betyr at det er uten en religiøs tro. Når man sier
at Norge har sekularisering, betyr det at stadig færre nordmenn sier at
de tror på en gud. Det er stadig færre som døper seg, går på
gudstjeneste eller gifter seg i kirken. Det er mange teorier på hvorfor
dette skjer. En årsak kan være at kirken har fått stadig mindre politisk
påvirkning. For 100 år siden var presten en stor og betydningsfull
person, sammen med lensmannen (politi) og doktoren (legen). I dag har
presten fremdeles mange viktige roller, men den politiske innflytelsen
er liten. En viktig oppgave presten har er å gå med sørgebudskap. Hvis
noen dør for eksempel i en trafikkulykke, er det ofte presten som drar
hjem til familien til den avdøde, og forteller at han eller hun omkom.
En annen grunn til at Norge har blitt et sekularisert samfunn, kan være
at tro har blitt en privatsak. Man har ikke lenger behov for å gå i
kirken for å dele troen sin med andre. Forskere tror derfor at mange kan
tro på en gud, men at det ikke har noen særlig betydning i samfunnet
hvor man møter andre. </p>
<h2 id="tilskudd-til-trossamfunn">TILSKUDD TIL TROSSAMFUNN</h2>
<p>Et viktig forhold ved det norske samfunnet er hvordan trossamfunn får
pengestøtte. Alle godkjente tros- og livssynssamfunn kan nemlig be om
støtte fra staten, basert på hvor mange medlemmer de har. Det som er
spesielt, er at hvis Den norske kirke får færre medlemmer, så får også
andre tros- og livssynssamfunn mindre støtte. Støtten til tros- og
livssynssamfunn avhenger altså av hvor mange medlemmer Den norske kirke
har.</p>
<p>På <a
href="https://www.regjeringen.no/no/tema/tro-og-livssyn/tros-og-livssynssamfunn/innsiktsartikler/antall-tilskuddsberettigede-medlemmer-i-/id631507/">nettsidene
til Regjeringen</a> kan du se hvor mye støtte forskjellige tros- og
livssynssamfunn har fått. </p>
<h2 id="human-etisk-forbund">HUMAN-ETISK FORBUND</h2>
<p>Human-etisk forbund (HEF) er en av de største livssynsorganisasjonene
i Norge. Medlemmene bekjenner seg ikke til en religion, men til det
human-etiske livssynet. Humanismen setter mennesket i sentrum og ser på
vitenskap som den beste kilden til kunnskap om verden.</p>
<p>[[03 Tro og livssyn]]</p>
<p>Omtrent 22 % av dem som er registrert i et trossamfunn, er
muslimer.</p>
<p>På denne siden kan du lese mer om:</p>
<p>De forskjellige religionene i Norge Godkjente trossamfunn får støtte
per medlem de har. Støtten avhenger av hvor mange medlemmer den norske
kirken har.</p>
<p>DE FORSKJELLIGE RELIGIONENE I NORGE I Norge er det registrert omtrent
165 000 katolikker, 10 000 metodister, 183 000 muslimer, 21 500
buddhister og 12 000 hinduister.</p>
<p>[[03 Tro og livssyn]]</p>
<p>Kristendom er den største religionen i Norge. Lenge hadde Norge en
offisiell Statskirke. I Grunnloven står det at den kristne og
humanistiske arv skal være det norske verdigrunnlaget.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_bgvfcd.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/deyk6u/bgvfcd#stavkirker">Stavkirker</a></li>
</ul>
<hr />
<p>I spørreundersøkelser er det mange nordmenn som sier at de er glade i
kirken og at de anser seg som kristne. Samtidig er det veldig få som går
fast i kirken eller deltar på andre aktiviteter i kirken. </p>
<p>I 1990-årene ble ca 8 av 10 norske barn døpt i kirken, mens nå blir
omtrent halvparten av barna døpt. </p>
<h2 id="stavkirker">STAVKIRKER</h2>
<p>Man tror at mange stavkirker ble bygget på 1100-tallet. Den eldste
stavkirken er Ornes stavkirke. Den ligger i Luster kommune i Vestland
fylke. Man tror den ble bygget i 1130.</p>
<p>[[03 Tro og livssyn]]</p>
<p>Jul og påske er to viktige høytider i Norge. Det er mange fridager
knyttet til høytidene. Mange familier har faste aktiviteter de gjør
hvert år, såkalte tradisjoner. Tiden rundt julaften kalles romjulen. Da
er det vanlig å dra på besøk til hverandre og spise ekstra god mat.
Generelt liker nordmenn tradisjoner, og mange gjør det samme som deres
foreldre, besteforeldre og oldeforeldre alltid har gjort, i disse to
høytidene.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_vfcdxs.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/deyk6u/vfcdxs#julaften">Julaften</a></li>
</ul>
<hr />
<p>Kristendommen har hatt stor betydning for norsk samfunnsliv. I jula
markerer man at Jesus ble født, men også ikke-kristne har mange
tradisjoner i jula. I påsken markerer man at Jesus sto opp fra de
døde.</p>
<h2 id="julaften">JULAFTEN</h2>
<p>I mange land feries jula 25. desember. I Norge feirer vi julaften 24.
desember. Det er da julenissen kommer med julegaver, og man spiser  god
mat og går rundt juletreet. Det er også denne dagen flest nordmenn drar
i kirken, også de som ikke er kristne. På julaften stenger alle butikker
før julkvelden starter, som regel klokken 17. </p>
<p>For mange nordmenn starter forberedelsene til jul 1. desember. Mange
barn har adventskalender, der de åpner én luke hver dag. Bak hver luke
ligger det en liten sjokolade, en puslespillbrikke, eller noe annet.
Lille julaften er navnet på 23. desember. Da er forberedelsene til
julaften over, og man slapper av før den store festen dagen
etterpå. </p>
<p>På julaften er det mest populært å spise ribbe, pinnekjøtt eller
juletorsk. Andre populære retter i jula er lutefisk, kalkun og
medisterpølse. </p>
<p>Julenissen er en populær skikkelse i Norge. I gamle dager trodde man
at alle gårder hadde hver sin nisse, en <em>fjøsnisse</em>. Fjøsnissen
var veldig snill og litt rampete. Hvis man satte ut grøt til fjøsnissen,
sørget han for å passe ekstra godt på dyra på gården.</p>
<p>[[03 Tro og livssyn]]</p>
<p>Familien er grunnpilaren for mange mennesker. Det er familien man
bruker mest tid med, som man opplever ting sammen med, og som man
utvikler seg med.</p>
<p><img
src="https://cdn.kursoria.no/pensum/chapters/pensum-for-samfunnskunnskapsproven-familie-og-fritid_6m6r85.jpg" /></p>
<p>I dette kapitlet vil du få lese mer om fritidsaktiviteter, om å gifte
seg, og mye annet. [[00-Innhold]] 1. [[04.01 Ekteskap]] 2. [[04.02
Frivillig arbeid]] 3. [[04.03 Barnehage]] 4. [[04.04 Barns rettigheter]]
5. [[04.05 Budsjett]] 6. [[04.06 Fritid]] 7. [[04.07 Svangerskap og
fødsel]]</p>
<p>Et ekteskap er at to mennesker bestemmer seg for å leve sammen som
gift. Hver år blir det litt over 20 000 nye ektepar i Norge. rundt 10
000 par skiller seg.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_cdxsza.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/6m6r85/cdxsza#tvangsekteskap-og-arrangert-ekteskap">Tvangsekteskap
og arrangert ekteskap</a></li>
</ul>
<hr />
<p>Ekteskap er frivillig. Alle voksne personer kan inngå ekteskap. I et
ekteskap kan det være en mann og en kvinne, to menn eller to
kvinner. <em>Ektemann</em> er navnet på en mann i et ekteskap. En kvinne
i ekteskap kan kalles <em>hustru</em> eller <em>kone</em>. Både mannen
og kvinnen kan kalles for <em>ektefelle</em>. Hvis den ene ektefellen
dør, kalles den gjenlevende ektemannen for <em>enkemann</em> og den
gjenlevende kvinnen for <em>enke</em>. Mange synes dette er gammeldagse
uttrykk. </p>
<p>Det er noen krav som må oppfylles, før man kan gifte seg: For det
første må man ha fylt 18 år, og ikke være gift med noen andre. Man må
gifte seg frivillig. Det betyr at ingen skal bestemme hvem du skal gifte
deg med. Det er ikke lov å gifte seg med søsteren eller broren sin.</p>
<p>I loven står det også at man ikke kan gifte seg med noen i rett opp-
eller nedstigende linje. Det betyr at du ikke kan gifte deg med moren
eller faren din (eller deres foreldre), eller barna dine (eller deres
barn). </p>
<h2 id="tvangsekteskap-og-arrangert-ekteskap">TVANGSEKTESKAP OG
ARRANGERT EKTESKAP</h2>
<p>I noen land og kulturer er det vanlig med tvangsekteskap eller
arrangert ekteskap. Det er ikke nødvendigvis lov, men det er en
tradisjon. I Norge er både tvangsekteskap og arrangert ekteskap strengt
forbudt. Dersom en av partene i ekteskapet er norsk statsborger, er
ekteskap inngått i utlandet ugyldig hvis den ene av partene er under 18
år når de gifter seg, en av partene allerede var gift, eller hvis
ekteskapet ble inngått uten at begge to var til stede.</p>
<p>[[04 Familie og fritid]]</p>
<p>Frivilig arbeid er arbeid der du ikke får betalt for å jobbe. Det kan
være å trene fotballaget til barna dine, å lete etter forsvunnene
mennesker i Røde kors eller å besøke personer som sitter i fengsel.
Frivillig arbeid minner om dugnad, men er ikke helt det samme.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_lokiju.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/6m6r85/lokiju#dugnad">Dugnad</a></li>
</ul>
<hr />
<p>Frivillig arbeid kan være å jobbe frivillig i Røde kors eller
Redningsselskapet. Forskjellen er at frivillig arbeid gjerne medfører at
man må binde seg for en periode, at man jobber på faste tidspunkter og
at man må gå på kurs eller ha opplæring for å få kompetanse til å løse
oppgavene man skal jobbe med.</p>
<h2 id="dugnad">DUGNAD</h2>
<p>På engelsk oversettes dugnad gjerne til voluntary work. Men,
voluntary work og dugnad er ikke helt det samme.</p>
<p>Dugnad kan være å hjelpe til med å klippe gresset i borettslaget,
eller vaske lekene i barnehagen. Selv om det er frivillig, kaller man
det ikke frivillig arbeid.</p>
<p>[[04 Familie og fritid]]</p>
<p>Barnehage er et tilbud til de aller yngste barna, før de blir så
gamle at de kan begynne på barneskolen. Det er frivillig for barna å gå
i barnehagen. I barnehagen vil barna få omsorg, leke, lære og utvikle
seg i et sosialt miljø. Noen barnehager har spesielle temaer. I en
naturbarnehage vil barna være mye ute i naturen. I en musikkbarnehage
vil barna oppleve mye musikk, og spille enkle instrumenter. Hvis man
ikke har barnet sitt i barnehagen, kan man ha krav på kontantstøtte.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_kijuhy.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/6m6r85/kijuhy#lek-og-lering">Lek
og læring</a></li>
<li> <a
href="https://app.norskkunnskap.no/pensum/rtehtr/6m6r85/kijuhy#betaling">Betaling</a></li>
<li> <a
href="https://app.norskkunnskap.no/pensum/rtehtr/6m6r85/kijuhy#kontantstotte">Kontantstøtte</a></li>
</ul>
<hr />
<p>En barnehage er et sted for barn under skolepliktig alder. Barna kan
som regel begynne når de er rundt ett år gamle. Alle barna har rett til
å gå i barnehage. Målet med barnehagen er at barn skal få et godt
grunnlag fro videre utvikling og læring på grunnskolen.</p>
<p>Det finnes mange ulike typer barnehage. Mange barnehager er drevet av
kommunen. Noen barnehager er drevet av private. Barnehagene kan være
åpne hele dagen, eller de kan være åpne deler av dagen. De største
barnehagene kan ha flere hundre barn fordelt på mange avdelinger. De
minste barnehagene har færre enn ti barn.</p>
<p>I de aller fleste barnehagene må man søke om plass. Noen få
barnehager er åpne. Det betyr at barna kan komme dit med en forelder, og
leke med andre barn og deres foreldre. </p>
<p>Barnehagene kan ha ulike temaer, som natur/friluft, musikk eller
idrett.</p>
<h2 id="lek-og-læring">LEK OG LÆRING</h2>
<p>Barnehagen er en pedagogisk virksomhet. Det betyr at de som jobber
der skal ha kunnskap om hvordan barn utvikler seg, hvilke behov de har
og hvordan de lærer. Det står det i barnehageloven. </p>
<p>I barnehageloven står det også: </p>
<ul>
<li>Barnehagen skal gi barn muligheter for lek, livsutfoldelse og
meningsfylte opplevelser og aktiviteter.</li>
<li>Barnehagen skal ta hensyn til barnas alder, funksjonsnivå, kjønn,
sosiale, etniske og kulturelle bakgrunn, herunder samiske barns språk og
kultur.</li>
<li>Barnehagen skal formidle verdier og kultur, gi rom for barns egen
kulturskaping og bidra til at alle barn får oppleve glede og mestring i
et sosialt og kulturelt fellesskap.</li>
<li>Barnehagen skal støtte barns nysgjerrighet, kreativitet og
vitebegjær og gi utfordringer med utgangspunkt i barnets interesser,
kunnskaper og ferdigheter.</li>
<li>Barnehagen skal ha en helsefremmende og en forebyggende funksjon og
bidra til å utjevne sosiale forskjeller.</li>
</ul>
<p>I tillegg til barnehageloven, finnes det en rammeplan for barnehager.
I rammeplanen står det hvordan barnehager skal jobbe for å oppfylle
barnehageloven. Hvert år skal de ansatte i barnehagen og foreldrene lage
en årsplan for barnehagen. Der står det hva barna skal oppleve gjennom
et år i barnehagen. Hvis du lurer på hva barnet ditt opplever i
barnehagen, kan du spørre om å få se årsplanen.</p>
<h3 id="nyttige-lenker-2">Nyttige lenker</h3>
<ul>
<li>På nettsidene til Lovdata finner du <a
href="https://lovdata.no/dokument/NL/lov/2005-06-17-64">barnehageloven</a>.</li>
<li>På nettsidene til Undervisningsdirektoratet finner du <a
href="https://www.udir.no/laring-og-trivsel/rammeplan-for-barnehagen/">rammeplan
for barnehagen</a>.</li>
</ul>
<h2 id="betaling">BETALING</h2>
<p>For å gå i barnehagen må man som regel betale en egenandel. Det er
ikke lov til å betale mer enn 3 230 kr i egenandel hver måned. Hvis
familien har lav inntekt, kan man søke om redusert pris. Da vil kommunen
betale litt av egenandelen din.</p>
<p>Dersom familien har lav inntekt kan du også få gratis kjernetid. Det
betyr at kommunen betaler for at barnet kan gå i barnehagen noen timer
hver uke. </p>
<p>Hvis man har flere barn som går i barnehage, så får man
søskenmoderasjon. Søskenmoderasjon betyr egentlig at man får rabatt
fordi man har søsken i barnehage. Barna trenger ikke gå i den samme
barnehagen. </p>
<h3 id="nyttige-lenker-3">Nyttige lenker</h3>
<ul>
<li>På <a
href="https://www.udir.no/regelverk-og-tilsyn/barnehage/foreldrebetaling/">nettsidene
til Utdanningsdirektoratet</a> kan du lese mer om makspris, moderasjon
og gratis kjernetid.</li>
</ul>
<h2 id="kontantstøtte">KONTANTSTØTTE</h2>
<p>Dersom du har et barn mellom 1 og 2 år som ikke er i barnehage på
fulltid, kan du få kontantstøtte. Hvis barnet ditt har deltidsplass i
barnehage kan du få redusert kontantstøtte.</p>
<p>For eksempel: Om barnet ditt går 60 % i barnehage, får du 40 %
kontantstøtte.</p>
<p>Det er viktig å huske på at kontantstøtte avhenger av hvor stor plass
barnet har i barnehagen. Hvis barnet har 100 % plass, men du velger å
holde det hjemme halvparten av tiden, kan du ikke få halvparten
kontantstøtte.</p>
<h3 id="nyttige-lenker-4">Nyttige lenker</h3>
<ul>
<li>På <a
href="https://www.nav.no/no/person/familie/barnetrygd-og-kontantstotte/kontantstotte2">nettsidene
til NAV</a> står det mer om kontantstøtte.</li>
</ul>
<p>[[04 Familie og fritid]]</p>
<p>I Norge har barn mange rettigheter. Blant annet har de rett til et
trygt hjem, et navn, mat og skolegang. Norge har bestemt at FNs
barnekonvensjon skal følges. Barn som bor i Norge har også rettigheter
etter FNs menneskerettighetskonvensjon. Barna har også en egen lov,
barnelova. Barneombudet er en norsk organisasjon som hjelper barna til å
bli hørt i samfunnet. Der jobber barneombudet, som er barnas talsperson
i Norge.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_hygtfr.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/6m6r85/hygtfr#forsorgeransvaret">Forsørgeransvaret</a></li>
<li> <a
href="https://app.norskkunnskap.no/pensum/rtehtr/6m6r85/hygtfr#barneoppdragelse">Barneoppdragelse</a></li>
<li> <a
href="https://app.norskkunnskap.no/pensum/rtehtr/6m6r85/hygtfr#barnevernet">Barnevernet</a></li>
<li> <a
href="https://app.norskkunnskap.no/pensum/rtehtr/6m6r85/hygtfr#barnets-meninger">Barnets
meninger</a></li>
</ul>
<hr />
<p>Alle barn under 18 år har retter etter FNs barnekonvensjon.
Barnekonvensjonen gjelder foran Norges lover. Det betyr at Norge ikke
kan bestemme noe som går i mot barnekonvensjonen. </p>
<p>i følge barnekonvensjonen har barn mange rettigheter:</p>
<ul>
<li>Barn har rett til liv og helse</li>
<li>Barn har rett til skolegang og utvikling</li>
<li>Barn har rett til omsorg og beskyttelse</li>
<li>Barn har rett til deltakelse og innflytelse</li>
</ul>
<h2 id="forsørgeransvaret">FORSØRGERANSVARET</h2>
<p>I Norge er det foreldrene som er de fremste omsorgspersonene til
barna. Det betyr at foreldrene har plikt til å ta vare på barna, sørge
for at de har klær, mat og skolegang. Det kalles å forsørge barna sine.
Begge foreldrene har plikt til å forsørge barna sine frem til de fyller
18 år. Hvis barna ikke er ferdig med videregående skole når de er 18 år,
har foreldrene plikt til å forsørge de til de er ferdige med
videregående skole.</p>
<p>Hvis foreldrene ikke bor sammen, skal den som ikke bor med barne
betale en fast pengesum til mat, klær og skolegang. Det kalles for
barnebidrag.</p>
<h3 id="nyttige-lenker-5">Nyttige lenker</h3>
<ul>
<li>Du kan lese mer om forsørgeransvaret i <a
href="https://lovdata.no/dokument/NL/lov/1981-04-08-7#KAPITTEL_9">barneloven
§ 66 og § 68</a>.</li>
</ul>
<h2 id="barneoppdragelse">BARNEOPPDRAGELSE</h2>
<p>Det finnes mange måter å oppdra barna sine på. Veldig mange foreldre
oppdrar barna sine på samme måte som de selv ble oppdratt på. Når man
flytter til et nytt land og en ny kultur, kan det være vanskelig å vite
hvordan man skal oppdra barna sine. Det kan også være vanskelig for
barna dersom de opplever at foreldrene har andre grenser og metoder enn
det vennene på skolen har. For eksempel er det ikke lov å slå barna
sine. </p>
<p>Det er heller ikke lov å skremme eller true barna sine. I barneloven
står det at det også gjelder i barneoppdragelsen. Spesielt viktig er det
å ikke true med å ringe politiet hvis barnet gjør noe galt. Det kan
gjøre at barnet ikke tør å ringe politiet senere i livet.</p>
<h3 id="nyttige-lenker-6">Nyttige lenker</h3>
<ul>
<li><a href="https://lovdata.no/lov/1981-04-08-7/%C2%A730">Barneloven
§30</a> om forbud mot å bruke vold mot barn.</li>
</ul>
<h2 id="barnevernet">BARNEVERNET</h2>
<p>Barnevernet er både en etat som gir råd og støtte, og en etat som kan
gripe inn dersom barn ikke har det bra. Dersom en lærer på en barneskole
har mistanke om at et barn er utsatt for vold hjemme, eller har andre
forhold som ikke er bra for barnet, kan vedkommende varsle barnevernet.
Det kalles å gi en bekymringsmelding. Da vil barnevernet vurdere om de
bør undersøke saken nærmere.</p>
<p>Barnevernet kan gjøre ulike ting. De kan snakke med foreldrene og
hjelpe de til å forstå hva barna trenger for å ha det bra. Dersom
barnevernet ser at barnet ikke lenger kan bo hos foreldrene, kanskje
fordi foreldrene har store problemer, kan barnevernet plassere barnet
hos et annet familiemedlem for en periode. Da kan foreldrene få tid og
rom til å finne ut av problemene sine. Det kan være fint hvis foreldrene
sliter med rus eller alkohol.</p>
<p>I de verste tilfellene, der det er grov omsorgssvikt, altså at ingen
av foreldrene klarer å oppfylle forsørgeransvaret og barnet kan bli
alvorlig syk av å bo hos foreldrene, kan barnevernet bestemme at
barnevernet må flytte til en fosterfamilie.</p>
<h2 id="barnets-meninger">BARNETS MENINGER</h2>
<p>Jo eldre barnet blir, jo mer informasjon har barnet krav på. Barnet
har også krav på å bestemme mer over seg selv og sitt liv. Foreldrene
har plikt til gi barnet informasjon tilpasset barnets alder og
utvikling, slik at det kan forstå hva som skjer og ta informerte
valg. </p>
<p>Hvis barnet er så gammelt at det har en mening om noe, så skal
foreldrene høre hva barnet har å si, før de tar avgjørelser. Det gjelder
også andre som har noe med barnet å gjøre, som barnehagen, dagmammaer
eller ledere på fritidsaktiviteter. </p>
<p>Likevel gjelder noen regler som gjelder. I barneloven står det:</p>
<p><em>Eit barn som er fylt sju år, og yngre barn som er i stand til å
danne seg eigne synspunkt, skal få informasjon og høve til å seie
meininga si før det blir teke avgjerd om personlege forhold for barnet,
mellom anna om foreldreansvaret, kvar barnet skal bu fast og samvær.
Meininga til barnet skal bli vektlagt etter alder og modning. Når barnet
er fylt 12 år, skal det leggjast stor vekt på kva barnet
meiner.</em></p>
<h3 id="nyttige-lenker-7">Nyttige lenker</h3>
<ul>
<li>Du kan lese mer om barns rettigheter på <a
href="https://www.barneombudet.no/for-barn-og-unge/barnekonvensjonen">nettsidene
til Barneombudet</a>.</li>
</ul>
<p>[[04 Familie og fritid]]</p>
<p>Et budsjett er en oversikt over hvordan du planlegger å disponere
pengene du har. Et budsjett kan for eksempel vare for en måned eller et
halvt år.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_gtfrde.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/6m6r85/gtfrde#sifos-referansebudsjett">SIFOs
referansebudsjett</a></li>
</ul>
<hr />
<p>Når man setter opp budsjett, må man først skrive inn hva man
forventer å tjene. Deretter skriver man opp de utgiftene man har. Til
slutt sitter man igjen med den summen man kan disponere fritt. Det kan
være lurt å sette noen av disse pengene inn på sparekonto. </p>
<h2 id="sifos-referansebudsjett">SIFOS REFERANSEBUDSJETT</h2>
<p>Mange kan mene at Norge er et dyrt land å bo i. OsloMet, et
universitet på Østlandet, har utarbeidet et referansebudsjett. Det er et
budsjett som viser hvor som kan være normalt å bruke dersom man skal ha
en grei levestandard. I budsjettet kan man velge hvor mange barn man
har, hvor gammel man er og hvor mye man tjener. Da kan man se hvor mye
penger som er normalt å bruke på mat. </p>
<p>Her er noen eksempler på tall fra budsjettet. Først en voksen
mann:</p>
<ul>
<li>Mat: 3 660 kroner </li>
<li>Klær og sko: 890 kroner</li>
<li>Personlig pleie: 700 kroner</li>
<li>Lek og mediebruk: 1 510 kroner</li>
</ul>
<p>Her er et eksempel på en voksen kvinne, som ikke er gravid:</p>
<ul>
<li>Mat: 3 100 kroner </li>
<li>Klær og sko: 960 kroner</li>
<li>Personlig pleie: 880 kroner</li>
<li>Lek og mediebruk: 1 510 kroner</li>
</ul>
<p>[[04 Familie og fritid]]]</p>
<p>Fritid er den tiden du ikke jobber, driver med husarbeid, spiser
eller sover. Det er den tiden der du selv kan velge hva du vil gjøre.
Mange nordmenn driver med faste fritidsaktiviteter. Det kan være
fotballtrening, musikkøvelse, modellflyging eller noe annet. Da har man
meldt seg på og følger en terminliste. På terminlisten står det hva man
skal gjøre i løpet av terminen, som ofte er et halvt år langt. Men man
kan også bruke fritiden til å gjøre ting som ikke er faste; som å gå på
foredrag, på museum, på konsert, besøke venner eller gå tur i
skogen.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_frdesw.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/6m6r85/frdesw#a-besoke-venner">Å
besøke venner</a></li>
<li> <a
href="https://app.norskkunnskap.no/pensum/rtehtr/6m6r85/frdesw#a-vere-politisk-aktiv">Å
være politisk aktiv</a></li>
<li> <a
href="https://app.norskkunnskap.no/pensum/rtehtr/6m6r85/frdesw#folkeskikk-og-uskrevne-regler">Folkeskikk
og uskrevne regler</a></li>
</ul>
<hr />
<p>I gjennomsnitt har hver voksne nordmann omtrent 6,5 timer fritid hver
ukedag. I helgene er det mange som har fri, og man har mer fritid. </p>
<p>På fritiden er det mange som liker å møtes på sosiale arenaer. Det
kan for eksempel være å møte noen på en kafé, å gå på kino med noen, dra
i svømmehallen eller besøke noen på gamlehjem.</p>
<h2 id="å-besøke-venner">Å BESØKE VENNER</h2>
<p>Det er mange som liker å gå på besøk til venner, og å få besøk. Det
vanligste er å avtale besøket på forhånd, og at man møtes hjemme hos
hverandre. Veldig ofte spiser man sammen når man møtes. De aller fleste
nordmenn er veldig glade i kaffe. Om du er på besøk hos noen, må du ikke
bli overrasket om de spør om du vil ha kaffe. Noen ganger kan man avtale
å møtes på en kafé eller restaurant. </p>
<p>Hvis man er invitert i selskap hjemme hos noen, er det vanlig å kle
seg pent og ha med en liten kake til kaffen eller en
blomsterbukett. </p>
<h2 id="å-være-politisk-aktiv">Å VÆRE POLITISK AKTIV</h2>
<p>Hvilket parti man stemmer på, er hemmelig. Det er ikke vanlig å
spørre andre om hvilket parti de stemmer på, for det er en privatsak.
Noen velger å engasjere seg politisk. Det gjør man fordi man har lyst
til å endre samfunnet eller bidra til at noen synspunkter kommer frem.
Det er mange måter å engasjere seg på. Hvis man engasjerer seg formelt,
betyr det at man melder seg inn i et parti og hjelper partiet gjennom å
drive valgkamp, stille til valg eller sitte i styret i en komite. </p>
<p>Man kan også engasjere seg uformelt, for eksempel gjennom å delta i
demonstrasjoner eller skrive leserinnlegg. Når man engasjerer seg
uformelt, trenger man ikke støtte et bestemt parti. </p>
<h2 id="folkeskikk-og-uskrevne-regler">FOLKESKIKK OG USKREVNE
REGLER</h2>
<p>Det er mange ting vi mennesker gjør, som er vanlig å gjøre, men som
ikke står skrevet ned noen steder. Dette kan for eksempel være å hjelpe
eldre mennesker med å krysse veien, å ikke begynne å spise før alle har
satt seg, å ikke rape ved matbordet, å ikke baksnakke andre og å ikke
snike i køen. Du får ikke fengselsstraff hvis du sniker i køen, men det
er en uskreven regel at man skal følge sin tur.</p>
<p>Hva som er uskrevne regler varierer i forskjellige kulturer. Noe som
er helt vanlig i Norge, kan være helt uvanlig for personer fra andre
land.</p>
<p>Uskrevne regler henger nært sammen med folkeskikk og bordskikk.</p>
<p>[[04 Familie og fritid]]</p>
<p>I snitt får en norsk kvinne 1,5 barn.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_deswaq.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/6m6r85/deswaq#svangerskapskontroller">Svangerskapskontroller</a></li>
</ul>
<hr />
<p>Hvert år fødes det omtrent 60 000 barn i Norge. De fleste fødes på
sykehus, men kvinnen kan også bestemme å føde hjemme dersom man
forventer at fødselen blir normal. Etter fødselen er det legen,
jordmoren eller moren som har ansvaret for å melde fødselen til
Folkeregisteret. Det er gratis å føde på sykehus.</p>
<h2 id="svangerskapskontroller">SVANGERSKAPSKONTROLLER</h2>
<p>Alle gravide har rett til råd og veiledning fra helsestasjonen. Det
er gratis.</p>
<p>[[04 Familie og fritid]]</p>
<ol type="1">
<li>[[05.01 Helsestasjon]]</li>
<li>[[05.02 Sykehus]]</li>
<li>[[05.03 Apotek]]</li>
<li>[[05.04 Fastlege]]</li>
<li>[[05.05 Tannlege]]</li>
<li>[[05.06 Eldre]]</li>
<li>[[05.07 Egen helse]]</li>
<li>[[05.08 Psykisk helse]]</li>
<li>[[05.09 Taushetsplikt]]</li>
</ol>
<p>[[00-Innhold]]</p>
<p>En helsestasjon er en del av kommunens tilbud til innbyggerne.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_qzwxec.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/3hnasx/qzwxec#helsestasjon-for-ungdom">Helsestasjon
for ungdom</a></li>
<li> <a
href="https://app.norskkunnskap.no/pensum/rtehtr/3hnasx/qzwxec#helsesykepleier">Helsesykepleier</a></li>
</ul>
<hr />
<p>Det finnes ulike typer helsestasjoner. Den ene er helsestasjon for
barn opp til 5 år, den andre er helsestasjon for ungdom.</p>
<h2 id="helsestasjon-for-ungdom">HELSESTASJON FOR UNGDOM</h2>
<p>På en helsestasjon for ungdom kan ungdom mellom 12 og 20 år få gratis
hjelp fra en helsesykepleier, lege, jordmord eller psykolog. De som
jobber på helsestasjonen har taushetsplikt. Vanlige oppgaver på en
helsestasjon for ungdom er å svare på spørsmål om kropp og helse,
pubertet, seksuell orientering, sex- og samliv, prevensjon, graviditet,
seksuelt overførbare infeksjoner (SOI), problemer med venner eller
familie, vanskelige tanker, og følelser og bekymringer som ungdommer
ofte har.</p>
<h2 id="helsesykepleier">HELSESYKEPLEIER</h2>
<p>En helsesykepleier er en sykepleier med videreutdanning i ungdommers
psykiske og fysiske helse.</p>
<p>[[05 Helse]]</p>
<p>Det finnes flere typer sykehus i Norge. Noen sykehus er lokalsykehus.
Da kan de gjøre små inngrep og behandlinger som ikke krever mye
ressurser. Andre sykehus er regionsykehus og har ansvaret for
befolkningen i et bestemt område. Ofte ligger det flere regionsykehus
under et stort regionsykehus. Det finnes også sykehus som har spesiell
kompetanse på noen sykdomer eller skader, som kreft og brannskader.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_wxecrv.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/3hnasx/wxecrv#ambulanse">Ambulanse</a></li>
</ul>
<hr />
<p>Hvis du blir innlagt på sykehus koster det ingen ting. Hvis du kun er
på dagsbesøk hos en lege eller har en undersøkelse som ikke gjør at du
må legges inn, må du som regel betale en egenandel. Å være på dagsbesøk
kalles å ha en poliklinisk undersøkelse. </p>
<p>Legevakten er i utgangspunktet også gratis, men det hender du må
betale for materiell; for eksempel om du må sy et sår. </p>
<p>Det er staten som har ansvaret for sykehusene.</p>
<p>Det finnes også private sykehus. </p>
<h2 id="ambulanse">AMBULANSE</h2>
<p>Hvis du trenger akutt helsehjelp eller ambulanse, skal du ringe 113.
Da kommer du til akuttmedisinsk kommunikasjonssentral.</p>
<p>[[05 Helse]]</p>
<p>Et apotek er et sted der du kan kjøpe legemidler. Noen legemidler må
du ha resept for å kjøpe. Det betyr at en lege, tannlege eller annen
behandler må godkjenne at du skal kjøpe legemiddelet og hvor mye du får
lov til å kjøpe. Prisen du betaler avhenger av hvor alvorlig sykdom du
har. På apoteket kan du også få hjelp til hvordan du skal bruke
medisinene og få satt vaksiner hvis du for eksempel skal ut og
reise.</p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/3hnasx/ecrvtb#resept">Resept</a></li>
<li> <a
href="https://app.norskkunnskap.no/pensum/rtehtr/3hnasx/ecrvtb#andre-tjenester">Andre
tjenester</a></li>
</ul>
<hr />
<p>Apoteker er ikke eid av staten, og det finnes mange ulike
apotekkjeder. De største kjedene er Apotek1, Vitus apotek og Boots
apotek. Du bestemmer selv hvilket apotek du vil handle hos.</p>
<p>På apoteket jobber det en farmasøyt. Det er en person som har tatt
høyere utdanning i tre eller fem år. Det jobber som regel også
apotekteknikere der. De forbereder medisinene du skal kjøpe, og så
kontrollerer farmasøyten at resepten din stemmer med det
apotekteknikeren har forberedt. </p>
<h2 id="resept">RESEPT</h2>
<p>En resept skrives ut av legen. Legemidler kan du kjøpe på apoteket.
Noen legemidler får du billigere dersom du har fått påvist sykdommer
(blå resept). Noen legemidler kan du fritt kjøpe, mens andre må du ha
resept (beskjed) fra legen om at du kan kjøpe.</p>
<h2 id="andre-tjenester">ANDRE TJENESTER</h2>
<p>De fleste apotekene selger også ulike hudpleieprodukter og solkrem.
De kan også gjøre enkle undersøkelser som blodtrykksmåling og
influensavaksine.</p>
<p>[[05 Helse]]</p>
<p>En fastlege er en lege med spesielt ansvar for deg. Du kan ta kontakt
med fastlegen når du har spørsmål om helsen din eller om du tror du er
syk. Fastlegen kan undersøke deg, skrive ut resept, sykemelde deg eller
henvise deg videre til en spesialist. En fastlege har ansvar for mange
innbyggere. Hvis du ønsker det, kan du bytte fastlege. Det koster ikke
noe å stå på listen til en fastlege, men om du besøker fastlegen må du
som regel betale en egenandel.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_rvtbyn.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/3hnasx/rvtbyn#fastlegens-oppgaver">Fastlegens
oppgaver</a></li>
<li> <a
href="https://app.norskkunnskap.no/pensum/rtehtr/3hnasx/rvtbyn#egenandel">Egenandel</a></li>
<li> <a
href="https://app.norskkunnskap.no/pensum/rtehtr/3hnasx/rvtbyn#gode-rad-for-timen">Gode
råd før timen</a></li>
</ul>
<hr />
<p>De aller fleste nordmenn har en fastlege. Alle som er registrert i
folkeregisteret og bor i en norsk kommune, har rett til fastlege. Du har
også rett til fastlege hvis du er asylsøker og har D-nummer. Barn har
som regel samme fastlege som en av foreldrene. Hvis du ikke har
fastlege, kan du ta kontakt med legevakten eller en lege der du
bor. </p>
<h2 id="fastlegens-oppgaver">FASTLEGENS OPPGAVER</h2>
<p>Fastlegen er den du tar kontakt med når du trenger helsehjelp. Hvis
det er akutt, men du ikke trenger ambulanse, kan du også ta kontakt med
fastlegen. Hvis kontoret til fastlegen er stengt, kan du ta kontakt med
legevakten. </p>
<p>Hos fastlegen kan du få hjelp til det aller meste: Du kan ta
blodprøver, kontrollere blodtrykket, få vaksiner eller ta opp ting du
lurer på. Fastlegen har normalt mulighet til å gjøre enkle
undersøkelser, som spirometri, gynekologisk celleprøve og EKG. Fastlegen
kan også hjelpe deg hvis du har tunge tanker, er deprimert eller har
psykiske plager. Noen fastlegekontor har også et eget laboratorium som
kan gjøre enkelte analyser av urin- eller blodprøver.</p>
<p>De fleste tar kontakt med fastlegen når de er blitt syke. Da kan
fastlegen undersøke deg og skrive ut resept på medisin. Medisinen må du
normalt hente på et apotek.</p>
<p>Normalt varer en time hos fastlegen i rundt 15 minutter. I løpet av
denne tiden rekker man som regel å ta opp én problemstilling. Mange
fastleger tilbyr også time på telefon eller videosamtale. Det gjør at
både du og fastlegen sparer tid. </p>
<p>Dersom fastlegen ønsker at du skal undersøkes nærmere kan du bli
henvist til et sykehus eller til en spesialist. Det er ofte flere
måneder ventetid på å komme til spesialister. Fastlegen kan også henvise
deg til behandling hos for eksempel psykolog eller psykiater.</p>
<p>Fastlegen fører en journal over sykdommene dine og medisinene du får
resept på. Hvis du bruker medisiner fast, som for eksempel p-piller
eller hjertemedisin, kan fastlegen fornye resepten din uten at du må
møte til time.</p>
<p>Hvis du bytter fastlege, er det fint om den nye fastlegen kan få
tilgang til journalen fra den gamle fastlegen. </p>
<h3 id="nyttige-lenker-8">Nyttige lenker</h3>
<ul>
<li>På <a href="https://www.helsenorge.no/fastlegen/om/">Helsenorge.no
sine nettsider</a> kan du lese mer om fastlegen.</li>
<li>Oslo kommune har en <a
href="https://www.oslo.kommune.no/helse-og-omsorg/helsetjenester/fastlege/pasienter-som-ikke-star-pa-fastlegeliste/">liste
over leger</a> som tar i mot personer uten fastlege i Oslo.</li>
</ul>
<h2 id="egenandel">EGENANDEL</h2>
<p>Du må ikke betale noe for å stå på listen til en fastlege. Når du har
time hos fastlegen må du som regel betale en egenandel. Resten av
utgiftene som går med til undersøkelse og behandling får fastlegen
dekket av det offentlige. Noen slipper å betale egenandel, blant annet
barn under 16 år og gravide som har svangerskapskontroll. Man slipper
også å betale egenandel hvis man kommer til fastlegen fordi man nettopp
har blitt utsatt for vold fra noen i familien, eller seksuelle
overgrep.</p>
<p>Alle egenandeler du betaler, legges sammen. Når du når en viss sum,
slipper du å betale flere egenandeler. Det gjør at dem som for eksempel
er kronisk syke og ofte er hos legen, slipper å betale mye mer i løpet
av et år enn dem som sjelden er hos legen. Når et nytt år begynner,
nullstilles systemet, slik at du må betale egenandeler frem til du
bryter grensen igjen. Grensen for egenandeler ligger på rundt 2 500
kroner.</p>
<h3 id="nyttige-lenker-9">Nyttige lenker</h3>
<ul>
<li>Du kan lese om egenandel på <a
href="https://www.helsenorge.no/betaling-for-helsetjenester/betaling-hos-lege/">nettsiden
til Helsenorge.no</a>.</li>
</ul>
<h2 id="gode-råd-før-timen">GODE RÅD FØR TIMEN</h2>
<p>En fastlege kan ha ansvar for så mange som 2 000 innbyggere. Av og
til kan det være litt ventetid før du får time hos fastlegen. Derfor kan
det være lurt å være litt forberedt. Et tips kan være å skrive ned hva
du har lyst til å ta opp med fastlegen. Det kan være ting som er viktig
for deg at fastlegen får vite, for at fastlegen skal få mulighet til å
stille riktig diagnose og hjelpe deg. </p>
<p>Når du er hos fastlegen er det viktig å fortelle hva du tenker på,
uten å være redd for hva fastlegen tenker. Fastlegen og alle som jobber
på fastlegekontoret har taushetsplikt. Noen ganger krever undersøkelser
at du må kle av deg. Da er det viktig å huske på at fastlegen er vant
til å se og vurdere kropp. Du kan også ha med deg noen du stoler på til
fastlegen, for eksempel en god venn.</p>
<p>Hos fastlegen kan du oppleve at det er kø. Kanskje må du sitte på et
venterom mens fastlegen holder på med en annen pasient. Det kan ha
oppstått et akutt tilfelle som gjør at fastlegen må forskyve på
timeplanen sin. Du bør derfor sette av god tid. Det er ikke uvanlig at
fastlegen kan være opptil en time forsinket. </p>
<p>Hvis du har behov for tolk, kan du si fra til fastlegen på forhånd.
Hos fastlegen betaler det offentlige for tolken.</p>
<h3 id="nyttige-lenker-10">Nyttige lenker</h3>
<ul>
<li><a
href="https://www.helsenorge.no/rettigheter/rett-til-tolk/">Helsenorge.no</a> har
informasjon om tolk.</li>
</ul>
<p>[[05 Helse]]</p>
<h2 id="tannlege">TANNLEGE</h2>
<p>Tannhelse er viktig. De fleste nordmenn pusser tennene hver morgen og
hver kveld. Det er normalt å gå til tannlegen én gang i året, men mange
går flere ganger også. Hvis man går til tannlegen, vil tannlegen
anbefale deg hvor ofte du bør komme.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_tbynum.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/3hnasx/tbynum#tannlegeutgifter">Tannlegeutgifter</a></li>
<li> <a
href="https://app.norskkunnskap.no/pensum/rtehtr/3hnasx/tbynum#tannlegeskrekk">Tannlegeskrekk</a></li>
</ul>
<hr />
<h2 id="tannlegeutgifter">TANNLEGEUTGIFTER</h2>
<p>Det kan koste mye penger å reparere tenner. Det viktigste bidraget du
kan gjøre til god tannhelse, er å pusse tenner, bruke tanntråd og
fluorskyll hver dag. Det er også lurt å ikke drikke mye brus eller
juice, som etser emaljen på tennene. På den måten reduserer sjansen for
at tannlegen må gjøre dyre reparasjoner. </p>
<p>I tillegg er det lurt å gå til tannlegen og kontrollere tennene. For
barn er det det gratis å gå til tannlegen og få behandling. Den eneste
behandlingen som ikke er gratis, er tannregulering. En offentlig
tannklinikk innkaller barn og ungdom til jenvlig kontroll, fra de fyller
3 år. </p>
<p>Barn opp til 18 år betaler kun for tannregulering, ikke for annen
tannbehandling. De blir jevnlig innkalt.</p>
<p>Ungdom som er 19 eller 20 år gamle blir ikke innkalt, men må selv
bestille time. Ungdom betaler bare 25 % av utgiftene hos den offentlige
tannlegen. Det offentlige dekker 75 %. </p>
<p>Voksne må betale alle utgifter selv. Det eneste unntaket er om man
har fått en sykdom eller lidelse i munnen som gir rett til stønad fra
Helfo.</p>
<p>Noen flyktninger har opplevd tortur eller andre forhold som medfører
at de har dårlig tannhelse. Smerter i tennene kan være svært vondt, og
man kan fungere dårlig. Derfor har flyktinger og asylsøkere rett til å
få dekket hele eller deler av utgiftene til tannbehandlng. Andre som har
rett på gratis tannbehandling er rusmiddelmisbrukere.</p>
<p>På <a
href="https://www.helsenorge.no/betaling-for-helsetjenester/hvem-betaler-tannlegeregningen-din/">nettsidene
til Helsenorge</a> kan du lese mer om utgifter knyttet til
tannbehandling.</p>
<h2 id="tannlegeskrekk">TANNLEGESKREKK</h2>
<p>Mange mennesker har odontofobi - eller tannlegeskrekk. En årsak til
at utlendinger utvikler tannlegeskrekk, er at de har opplevd tortur. Men
også mange som er født og oppvokst i Norge har tannlegeskrekk. Man tror
blant annet at mange som har opplevd seksuelle overgrep får
tannlegeskrekk, fordi de synes det er vanskelig å få fingrene til et
annet menneske inn i munnen. Det er også noen som har vokst opp med
tannleger som ikke har vist særlig hensyn under tannbehandlingen, og som
har utviklet tannlegeskrekk på grunn av det.</p>
<p>Det offentlige har utviklet et tilrettelagt tilbud for dem med
tannlegeskrekk, som heter TOO. Du kan lese mer om tilbudet på nettsidene
til <a
href="https://www.tooinfo.no/om-too-tilbudet.478927.no.html">Tannhelsetjenestens
kompetansesentre</a>.</p>
<p>[[05 Helse]]</p>
<p>I mange kulturer bor flere generasjoner sammen. Barn, foreldre og
besteforeldre kan bo sammen. Det er ikke så vanlig i Norge.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_munybt.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/3hnasx/munybt#hjemmehjelp">Hjemmehjelp</a></li>
<li> <a
href="https://app.norskkunnskap.no/pensum/rtehtr/3hnasx/munybt#hjemmesykepleier">Hjemmesykepleier</a></li>
</ul>
<hr />
<p>På 80- og 90-tallet pleide man å sende gamle mennesker på gamlehjem.
I dag har det blitt viktig at gamle mennesker skal klare seg hjemme så
lenge som mulig. Når de ikke klarer det lenger, kan de flytte på
institusjoner som seniorsenter eller eldrehjem.</p>
<p>For å klare å bo mest mulig hjemme, finnes det flere tilbud.</p>
<h2 id="hjemmehjelp">HJEMMEHJELP</h2>
<p>En hjemmehjelp er en person som kan bidra med daglige gjøremål som å
lage mat, vaske klær, renhold, skifte sengetøy osv. En hjemmehjelp kan
være kommunal eller privat. </p>
<h2 id="hjemmesykepleier">HJEMMESYKEPLEIER</h2>
<p>En hjemmesykepleier er en sykepleier som jobber i kommunen. En
hjemmesykepleier kan også jobbe for et privat firma, men da koster det
mer penger for brukeren. Hjemmesykepleieren kan forberede medisiner,
skifte bandasjer, stelle sår og andre typiske oppgaver som vanligvis
løses på sykehus. Det er ikke bare gamle mennesker som kan ha
hjemmesykepleier; det kan også være andre mennesker som trenger hjelp
fra en sykepleier når de skal komme seg etter en trafikkulykke, har en
alvorlig kronisk sykdom, eller andre ting.</p>
<p>[[05 Helse]]</p>
<p>Helsen din er viktig. Er du ved god helse, kan du delta i
familielivet, samfunnslivet, i arbeid og fritidsaktiviteter. Det er du
som har ansvaret for din helse. Om kroppen din er en maskin, er det din
jobb å smøre den, vedlikeholde den og hjelpe den når noe er galt. I
Norge er det mange som får hjerte- og karsykdom og diabetes. Hvordan man
spiser og trener kan ha stor betydning for om man utvikler sykdom.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_nybtvr.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/3hnasx/nybtvr#livsstilssykdommer">Livsstilssykdommer</a></li>
<li> <a
href="https://app.norskkunnskap.no/pensum/rtehtr/3hnasx/nybtvr#alkohol">Alkohol</a></li>
<li> <a
href="https://app.norskkunnskap.no/pensum/rtehtr/3hnasx/nybtvr#royking">Røyking</a></li>
</ul>
<hr />
<p>De aller fleste nordmenn bor i nærheten av skogen. Det er mange
nordmenn som er vokst opp med å gå på søndagstur i skogen. Mange
fortsetter å bruke naturen når de har blitt voksne, særlig i helgen. Man
kan lufte tankene sine, kjenne nye lukter, lyder og inntrykk. Det bidrar
til bedre humør, reduserer stress og gir bedre søvn. Å være i aktivitet
er en investering for fremtiden. </p>
<h2 id="livsstilssykdommer">LIVSSTILSSYKDOMMER</h2>
<p>Hvis man sitter mye stille, for eksempel i jobben sin, har man større
risiko for å utvikle livsstilssykdommer. Det samme gjelder om man spiser
mye hurtigmat, usunn mat og sukker. Når hverdagen er preget av å sitte
mye stille og spise mye usunn mat, blir det en livsstil. Den tidligere
helseministeren i Norge har sagt at den største trusselen mot
folkehelsen er livsstil. Det er nemlig mange nordmenn som sitter mye
stille, og som ikke passer på å være i aktivitet og spise sunt. Da kan
man få høyt blodtrykk og utvikle hjertesykdom, diabetes, få hjerneslag,
depresjon og andre sykdommer.</p>
<p>Men, det er viktig å si at man kan få slike sykdommer selv om man
ikke har en usunn livsstil. </p>
<h3 id="nyttige-lenker-11">Nyttige lenker</h3>
<ul>
<li>På <a
href="https://nhi.no/livsstil/egenomsorg/livsstilssykdommer/">nettsidene
til Norsk helseinformatikk</a> kan du lese mer om
livsstilssykdommer.</li>
</ul>
<h2 id="alkohol">ALKOHOL</h2>
<p>Alkohol er viktig for mange mennesker. Noen bruker det for å markere
noe fint, som et bryllup, en ny jobb man har fått eller for å feire at
det er fredag. Andre er avhengige av å bruke alkohol hver dag. Det
kalles avhengighet, og er farlig for kroppen. Et kjennetegn på at man er
avhengig, er at det er vanskelig å slutte å drikke alkohol, og at man
blir rastløs hvis man ikke får drukket alkohol. Dersom du eller noen du
kjenner har problemer med alkohol, kan du for eksempel ta kontakt med
Blå Kors. De tilbyr hjelp de fleste stedene i Norge.</p>
<p>I Norge selges drikke med alkohol opp til 4,7 % i matbutikker. Det
gjelder stort sett bare øl. Dersom du vil ha drikke med høyere
alkoholprosent, må du på Vinmonopolet. Det er en butikk eid av
staten.</p>
<p>Aldersgrensen for å kjøpe alkohol er 18 år i Norge. Hvis du skal
kjøpe sprit, må du ha fylt 20 år. Det er heller ikke lov å kjøpe alkohol
til noen som ikke er gammel nok til å kjøpe det selv.</p>
<h3 id="nyttige-lenker-12">Nyttige lenker</h3>
<ul>
<li><a
href="https://www.blakors.no/tema/alkohol-og-rusbehandling/">Nettsidene
til Blå Kors</a>, hvis du mistenker at du eller noen du er glad i har
problemer med alkohol.</li>
<li>På nettsidene til <a
href="https://www.vinmonopolet.no/">Vinmonopolet</a> kan du bestille
alkohol hjem, dersom du ikke har et vinmonopol i nærheten.</li>
<li>Det er spesielle salgstider som gjelder for alkohol. Du kan lese om
på nettsidene til <a
href="https://olsalg.no/salgstider-alkohol">Handelens
Ølsalgsråd</a>.</li>
</ul>
<h2 id="røyking">RØYKING</h2>
<p>I Norge er det rundt 10 % som røyker tobakk. Det er også en del
nordmenn som bruker snus eller e-sigarett. Det er attenårsgrense for å
kjøpe tobakk i Norge.</p>
<p>Det er mange steder det er forbudt å røyke. Forbudet gjelder både
tobakk og e-sigaretter, selv om de ikke har nikotin. Det er forbudt å
røyke i lokaler og transportmidler som er åpne for alle. Det betyr at du
ikke kan røyke på bussen, på biblioteket, på restauranten eller på
toget. Men du har lov til å røyke i bilen din eller i hjemmet ditt. </p>
<p>Mange restauranter tillater røyking hvis man sitter ute, på
uteserveringen. Det er forbudt å røyke på skolenes områder i skoletiden,
både på barneskoler, ungdomsskoler og videregående skoler. Det er også
forbudt å røyke utenfor inngangen til offentlige virksomheter, som NAV,
Skatteetaten, brannstasjonen osv. Det samme gjelder ved inngangen til
helseinsitusjoner, som sykehus, fastlegekontoret, osv.</p>
<p>Regjeringen har foreslått at det skal være forbudt å røyke i biler
hvis det er barn i bilen, på holdeplasser, på lekeplasser og på utendørs
idrettsområder, men det er ennå ikke vedtatt. Det er uansett viktig å
ikke sjenere andre med røyken din. Passiv røyking kan føre til problemer
blant annet for astmatikere og andre med lungesykdommer.</p>
<h3 id="nyttige-lenker-13">Nyttige lenker</h3>
<ul>
<li>Du kan lese mer om nordmenns røykevaner på <a
href="https://www.fhi.no/nettpub/tobakkinorge/bruk-av-tobakk/utbredelse-av-royking-i-norge/">nettsidene
til FHI</a>.</li>
<li>Vil du lese mer om reglene for røyking, kan du sjekke <a
href="https://www.helsedirektoratet.no/tema/tobakk-royk-og-snus/roykeloven-regler-om-roykeforbud">nettsiden
til Helsedirektoratet</a>.</li>
<li>Hvis du vil ha hjelp til å slutte å røyke, kan du besøke <a
href="https://www.helsenorge.no/snus-og-roykeslutt/">Slutta.no</a>.</li>
</ul>
<p>[[05 Helse]]</p>
<p>Alle har en psykisk helse. Det er viktig å ta vare på den. Dersom du
har dårlig psykisk helse, kan du få hjelp.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_btvrce.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/3hnasx/btvrce#psykolog">Psykolog</a></li>
</ul>
<hr />
<p>Den psykiske helsen er viktig. Mange som kommer fra andre kulturer
har opplevd mye vondt. Det er også en stor overgang å komme til
Norge. </p>
<h2 id="psykolog">PSYKOLOG</h2>
<p>En psykolog er en person som er utdannet i å snakke med mennesker. En
psykolog har god kunnskap om hvordan hjernen fungerer og hvilke
prosesser som gjør at du kan få det bedre. Hvis du vil ha time hos en
offentlig psykolog, så må du ta kontakt med fastlegen først. En
privatpraktiserende psykolog kan koste mye penger.</p>
<p>[[05 Helse]]</p>
<p>Flere yrkesgrupper i Norge har taushetsplikt. Noen har lovpålagt
taushetsplikt. Andre har yrkesetisk taushetsplikt. Noen har absolutt
taushetsplikt. Andre har betinget taushetsplikt.</p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/3hnasx/vrcexw#taushetsplikt-og-barn">Taushetsplikt
og barn</a></li>
</ul>
<hr />
<p>Helsepersonell har taushetsplikt. Det betyr at ingen skal få vite hva
du og legen din snakker om. Men, det er noen unntak: Hvis du blir
henvist til en spesialist, så kan legen fortelle spesialisten om tester
legen har tatt av deg, om symptomer du har fortalt om, osv. Rett og
slett det spesialisten trenger for å hjelpe deg. </p>
<h2 id="taushetsplikt-og-barn">TAUSHETSPLIKT OG BARN</h2>
<p>Dessuten er det slik at hvis du er mellom 12 og 16 år, så bestemmer
helsepersonellet om det du forteller er noe foreldre bør vite om. Hvis
du er 15 år og ber om råd til prevensjon, så er det ingen grunn til at
foreldrene dine skal få beskjed. Men hvis du tar opp ting som kan være
skadelig for deg eller andre, så kan det være viktig å involvere
foreldre. </p>
<p>Er du over 16 år, kan som regel ikke helsepersonellet kontakte
foreldrene dine.</p>
<p>[[05 Helse]]</p>
<p>Norge er omtrent 1 700 km langt. Bredden varierer mellom 6 og 400 km.
Vi har en av verdens lengste kystlinjer, samtidig som vi har flere fjell
som er over 2 000 meter høye. Det er et spennende land, som inneholder
mye forskjellig. Bli med og se hva du finner!</p>
<p><img
src="https://cdn.kursoria.no/pensum/chapters/pensum-for-samfunnskunnskapsproven-dette-er-norge_zrt6e2.jpg" /></p>
<p>Norge er verdens 61. største land. Vi er på plass 118 over største
befolkning. 6 % av Norge består av innsjøer og elver. Det bor 14
innbyggere per kilometer. Det betyr at hver nordmann har ganske god
plass!</p>
<ol type="1">
<li>[[06.01 Fjell og isbre]]</li>
<li>[[06.02 Svalbard]]</li>
<li>[[06.03 Viktige dager]]</li>
<li>[[06.04 Befolkningen]]</li>
<li>[[06.05 Naboland]]</li>
<li>[[06.06 Geografi]]</li>
<li>[[06.07 Språket]]</li>
<li>[[06.08 Samer]]</li>
<li>[[06.09 Import og eksport]]</li>
<li>[[06.10 Kjente nordmenn]]</li>
<li>[[06.11 Transport]]</li>
<li>[[06.12 Vær]]</li>
<li>[[06.13 Måleenheter]]</li>
</ol>
<p>[[00-Innhold]]</p>
<p>I Norge finnes det mange steder i naturen som det er spesielt viktig
å ta vare på. Det kan være fordi naturen er veldig spesiell, kanskje
fordi det bor spesielle dyr eller planter der. Da kan staten velge å
verne området, ved å opprette en nasjonalpark eller naturreservat.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_cexwzq.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/zrt6e2/cexwzq#a-ga-tur-i-fjellet">Å
gå tur i fjellet</a></li>
<li> <a
href="https://app.norskkunnskap.no/pensum/rtehtr/zrt6e2/cexwzq#fjellvettreglene">Fjellvettreglene</a></li>
<li> <a
href="https://app.norskkunnskap.no/pensum/rtehtr/zrt6e2/cexwzq#allemannsretten">Allemannsretten</a></li>
<li> <a
href="https://app.norskkunnskap.no/pensum/rtehtr/zrt6e2/cexwzq#den-norske-turistforening-dnt">Den
norske turistforening (DNT)</a></li>
<li> <a
href="https://app.norskkunnskap.no/pensum/rtehtr/zrt6e2/cexwzq#isbreer">Isbreer</a></li>
</ul>
<hr />
<p>I Norge har vi 39 nasjonalparker. Det er ca 7 % av fastlandsarealet.
De største nasjonalparkene i Norge er Rondane, Børgefjell og Gutulia.
Mange av nasjonalparkene er på fjellet. De største fjellområdene i Norge
er, i tillegg til Finnmarksvidda, Rondane, Hardangervidda og
Jotunheimen. Jotunheimen er oppkalt etter gudene nordmenn trodde på i
gamledager: Jotnene. Man tenkte at hjemmet til Jotnene selvfølgelig
måtte være Jotunheimen, fordi <em>heim</em> er et gammelt ord
for <em>hjem</em>. </p>
<h2 id="å-gå-tur-i-fjellet">Å GÅ TUR I FJELLET</h2>
<p>Fjellet i Norge kan være krevende. Det er mange bratte bakker og det
kan være terreng som er vanskelig å komme frem i. Været kan skifte fort.
Om våren er det store elever som gjør at man må gå i mange timer for å
finne et sted det går an å krysse. Når man går i tur i fjellet må man ha
gode fjellsko som er laget for å brukes i fjellet. Man bør ha undertøy
laget av ull, og vindtett bukse og jakke. Man må ha med mat, kart og
kompass. En ting som er veldig fint med Norge, er at vannet som renner i
fjellene som regel er helt rent, og kan drikkes. Da er det viktig å
velge vann som renner, for i vann som ligger stille kan det samle seg
mye bakterier.</p>
<p>På fjellet er det dårlig eller ingen mobildekning. Hvis du får
problemer i fjellet, betyr det at det kan gå mange timer eller dager før
du får varslet noen og kan få hjelp. Om vinteren er det veldig vanskelig
å komme seg frem i fjellet.</p>
<h2 id="fjellvettreglene">FJELLVETTREGLENE</h2>
<ol type="1">
<li>Planlegg turen og meld fra hvor du går.</li>
<li>Tilpass turen etter evne og forhold.</li>
<li>Ta hensyn til vær- og skredvarsel.</li>
<li>Vær forberedt på uvær og kulde, selv på korte turer.</li>
<li>Ta med nødvendig utstyr for å kunne hjelpe deg selv og andre.</li>
<li>Ta trygge veivalg. Gjenkjenn skredfarlig terreng og usikker is.</li>
<li>Bruk kart og kompass. Vit alltid hvor du er.</li>
<li>Vend i tide – det er ingen skam å snu.</li>
<li>Spar på kreftene og søk ly om nødvendig.</li>
</ol>
<h2 id="allemannsretten">ALLEMANNSRETTEN</h2>
<p>Allemannsretten handler om at alle har lov til bruke naturen rundt
oss. Men, vi skal ta hensyn til grunneier, planter, dyr og andre
mennesker. Du kan gå på dyrket mark dersom den ikke er i vekstfasen. Du
må nemlig ikke ødelegge for bonden som skal dyrke mat. Reglene er:
Mellom 15. oktober og 29. april kan du gå på dyrket mark, dersom den er
frossen eller snødekt.</p>
<p>Skal du sette opp et telt eller henge opp ei hengekøye, må du være
minst 150 meter unna bebodde hus og hytter.</p>
<p>Hvor bebodd det er i området styrer hvor lenge du kan være der. Er du
i nærheten av bebodde områder, må du flytte deg videre etter to døgn. Er
du langt unna bebodde områder, kan du være der omtrent så lenge du
vil.</p>
<h2 id="den-norske-turistforening-dnt">DEN NORSKE TURISTFORENING
(DNT)</h2>
<p>Den norske turistforening, som regel bare kalt Turistforeningen, er
Norges største friluftsorganisasjon. Foreningen har over 300 000
medlemmer. Alle som har medlemmer har tilgang til et stort nettverk med
hytter i den norske fjellheimen. Alle som vil kan bli medlemmer. Noen
hytter er betjente. Det betyr at det jobber mennesker der som lager mat,
ordner senger og driver med renhold til dem som går i fjellet. Andre
hytter er selvbetjente. De ligger gjerne langt vekk, inne på fjellet.
Der finnes det mat, varme og seng, men det jobber ingen der. For å komme
inn på hytta må man ha en spesiell nøkkel, som man bare får hvis man er
medlem. Det finnes også flere ubetjente hytter. Der er det bare mulighet
til å overnatte.</p>
<h2 id="isbreer">ISBREER</h2>
<p>På fastlands-Norge finnes det over 2 000 isbreer. Det er like mange
som det finnes på Svalbard, så til sammen blir det flere enn 4 000
isbreer i Norge. Men fordi isbreer hele tiden er i forandring, er det
vanskelig å telle hvor mange det egentlig er. Det viktigste du må huske
er derfor at det finnes mange isbreer, også på fastlands-Norge (men vi
har ikke isbjørn her, det finnes bare på Svalbard). </p>
<p>Isbreene er en viktig grunn til at vi har så mange daler. Daler som
er spisse, og som ser ut som en V, kaller vi v-daler. Da er det gjerne
en elv som har grav seg gjennom fjellet gjennom hundrevis av år. På den
måten har dalen fått en V-form. Daler som isbreene har gravd seg
igjennom, kalles u-daler. De ser ut som en U, og er flate nederst med
høye fjell på hver side. Se for deg isbreer som graver ut en hel dal -
det er ganske mye krefter i sving! </p>
<p>Den største isbreen på fastlands-Norge heter Jostedalsbreen. Den er
nesten 500 kvadratkilometer stor. Den ligger på Vestlandet. Men den er
mye mindre enn den største isbreen på Svalbard, som er nesten 8500
kvadratkilometer stor!</p>
<p>[[06 Dette er Norge]]</p>
<p>Norge er et langstrakt land fra sør til nord, men Norge består også
av mange øyer. Nesten 250 000 øyer befinner seg langs norskekysten. Den
største heter Hinnøya. Norge har også noen øyer som ligger langt unna.
Blant annet finnes det en øy mellom Afrika og Sydpolen, som er norsk! I
denne artikkelen vil du lære om tre områder som tilhører Norge, men som
ikke henger fast i fastlandet: Svalbard, Jan Mayen og Bouvetøya.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_aqswde.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/zrt6e2/aqswde#svalbard">Svalbard</a></li>
<li> <a
href="https://app.norskkunnskap.no/pensum/rtehtr/zrt6e2/aqswde#jan-mayen">Jan
Mayen</a></li>
<li> <a
href="https://app.norskkunnskap.no/pensum/rtehtr/zrt6e2/aqswde#bouvetoya">Bouvetøya</a></li>
</ul>
<hr />
<p>Fastlands-Norges støste øy er Hinnøya. Den er 2 204 kvadratkilometer
stor, og det bor rundt 35 000 mennesker på øya. Den ligger i Lofoten,
mellom Bodø og Narvik. Den er den største øya ved fastlands-Norge. Men
Norge har også øyer langt unna: Jan Mayen ligger i havet, nesten 1 000
kilometer vest for Hinnøya, nesten ved Grønland. Bouvetøya ligger i
Antarktis, ikke langt fra Sydpolen. Den største øya som tilhører Norge,
er Spitsbergen. Den ligger i øygruppa Svalbard, 600 km nordvest for
Nordkapp.</p>
<h2 id="svalbard">SVALBARD</h2>
<p>Svalbard er en øygruppe som ligger i Antarktis, omtrent midt mellom
Norge og Nordpolen. Den største øya som tilhører Svalbard heter
Spitsbergen. Den er ca 37 600 kvadratkilometer stor. Det utgjør over
halvparten av arealet til Svalbard. Til sammen er Svalbard ca 61 000
kvadratkilometer stort, litt mindre enn Irland og Latvia, litt større
enn Kroatia og Danmark.</p>
<p>Det store tettstedet på Svalbard, der de fleste bord, heter
Longyearbyen. Det er Norge som bestemmer over Svalbard. Norges sjef på
Svalbard kalles Sysselmester. Sysselmesteren er både statens øverste
representant, men også sjefen for politiet. Svalbard ledes av et
lokalstyre. At Norge bestemmer, er skrevet i en avtale som heter
Svalbardtraktaten. Alle som har signert avtalen har lik rett til fiske
og fangst på Svalbard og sjøområdene rundt. Dem som har underskrevet
Svalbardtraktaten er blant annet alle de nordiske landene, USA,
Storbritannia, Russland, Australia og Tyskland. Til sammen har over 40
stater underskrevet. Det gjør at vi kaller Svalbard for en økonomisk
frisone.</p>
<p>At Svalbard er en økonomisk frisone betyr at mange av lovene som
gjelder i Norge, ikke gjelder der. Blant annet er det ikke
merverdiavgift der, og Svalbard er heller ikke en kommune eller et
fylke, heller ikke en valgkrets. Hvis man vil stemme til Stortingsvalget
eller lokalvalget i Norge, må man stemme fra sin vanlige valgkrets. Det
er heller ikke lov å drive fast, millitær virksomhet på Svalbard.</p>
<p>På Svalbard foregår det mye forskning. Rundt 3 000 personer er
fastboende. For å komme mellom de forskjellige bosetningene
(tettstedene) må man kjøre snøscooter eller fly. Men naturen på Svalbard
er sårbar, så det er et mål at man skal forurense minst mulig. Hvis man
forurenser på Svalbard, kan man få store bøter! </p>
<p>Før var Svalbard et viktig sted for gruvedrift. Store, internasjonale
selskaper gravde i bakken og fant store mengder kull. I dag er det bare
noen få gruver som er i drift.</p>
<p>Det er kaldt på Svalbard, mye isbjørn og det er vanlig med snøskred.
Det er derfor strenge regler på hvordan man skal oppføre seg når man er
utendørs. Ofte må man ha med gevær slik at man kan skremme bort
isbjørnen om den kommer. </p>
<p>Hvis du vil lese mer på Svalbard, kan du starte med <a
href="https://www.sysselmesteren.no/">nettsidene til
Sysselmesteren</a>.</p>
<h2 id="jan-mayen">JAN MAYEN</h2>
<p>Jan Mayen er en stor øy som ligger omtrent mellom Norge, Island,
Grønland og Svalbard. Det bor rundt 20 personer der gjennom året. De
jobber med forskning, værmeldinger og radio. I tillegg driver de
flyplassen på Jan Mayen, som kun er åpen for forsvaret. Det er ikke
mulig å besøke Jan Mayen, men øya og dem som lever der, er viktige for
at vi skal få et godt værvarsel for Atlanterhavet utenfor Norge. </p>
<p>På <a href="http://jan.mayen.no/">nettsidene til Jan Mayen</a> kan du
lese mer om øya, de ansatte og hva de driver med.</p>
<h2 id="bouvetøya">BOUVETØYA</h2>
<p>For nordmenn er Bouvetøya eksotisk. Den ligger nemlig ikke langt unna
Sydpolen, rett før for Afrika!</p>
<p>På Bouvetøya finnes det en meteorologisk stasjon. Den er automatisk,
så det er ingen mennesker som bor der.</p>
<p>[[06 Dette er Norge]]</p>
<h2 id="viktige-dager">VIKTIGE DAGER</h2>
<p>Det er mange datoer som er viktig for nordmenn. Den mest kjente er
kanskje 17. mai. Det er en offisiell flaggdag, men ingen helligdag.
Andre viktige datoer er datoen for når den andre verdenskrigen var over
i Norge, frigjøringsdagen vår. Det er ikke viktig at du pugger alle
datoene - for det er veldig mange - men det er viktig at du vet litt om
hvordan Norge markerer ulike dager gjennom året. Kanskje er det noen
dager du synes er viktig å markere også?</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_swdefr.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/zrt6e2/swdefr#flaggdagene">Flaggdagene</a></li>
<li> <a
href="https://app.norskkunnskap.no/pensum/rtehtr/zrt6e2/swdefr#helligdager">Helligdager</a></li>
<li> <a
href="https://app.norskkunnskap.no/pensum/rtehtr/zrt6e2/swdefr#andre-viktige-datoer">Andre
viktige datoer</a></li>
</ul>
<hr />
<p>Det er mange viktige datoer i Norge. Noen datoer er spesielt viktige
for noen mennesker, mens andre ikke synes de er så viktige. Noen dager
er flaggdager, mens andre er helligdager. Noen dager er både flaggdager
og helligdager, altså begge deler.</p>
<h2 id="flaggdagene">FLAGGDAGENE</h2>
<p>På flaggdagene skal man heise flagg hvis man har flaggstang. Du
trenger ikke heise flagg om du har en flaggholder på husveggen eller
balkongen, men mange gjør det likevel. Særlig på 17. mai. Alle
offentlige bygninger skal flagge på flaggdagene.</p>
<ul>
<li><strong>1. januar</strong> er den første dagen i det nye året.</li>
<li><strong>21. januar</strong> er prinsesse Ingrid Alexandras
fødselsdag. Hun blir kronprinsess når hennes far, kronprins Haakon, blir
konge.</li>
<li><strong>6. februar</strong> er samefolkets dag, nasjonaldagen deres.
Dagen markerer datoen for det første samiske landsmøtet, som ble avholdt
i 1917.</li>
<li><strong>21. februar</strong> er kong Haralds fødselsdag.</li>
<li><strong>1. mai</strong> er Arbeidernes internasjonale kampdag. Det
er mange som går i tog denne dagen, for å feire arbeidernes rettigheter
og kjempe for nye rettigheter.</li>
<li><strong>8. mai</strong> markeres frigjøringsdagen, dagen da Tyskland
ikke lenger kriget mot Norge. 8. mai 1945 var krigen slutt, og over 300
000 tyske soldater dro fra Norge. Dagen markeres spesielt på krigsgraver
og minnelunder over hele Norge.</li>
<li><strong>17. mai</strong> feires grunnlovsdagen, Norges nasjonaldag.
I 1814 ble grunnloven underskrevet på Eidsvoll, og Norge ble
selvstendig.</li>
<li><strong>7. juni</strong> 1905 ble unionen mellom Sverige og Norge
oppløst, og Norge ble et fritt land.</li>
<li><strong>4. juli</strong> er fødselsdagen til dronning Sonja, som er
gift med kong Harald.</li>
<li><strong>20. juli</strong> er fødselsdagen til kronprins Haakon. Han
er sønn av dronning Sonja og kong Harald. Han er gift med kronprinsesse
Mette-Marit, og er faren til prinsesse Ingrid Alexandra.</li>
<li><strong>29. juli</strong> feires Olsokdagen, til minne om Olav den
helliges dødsdag. Olav den hellige var konge i Norge, og døde 29. juli i
år 1030. Mange gater og plasser er oppkalt etter ham.</li>
<li><strong>19. august</strong> er kronprinsesse Mette-Marits
fødselsdag. Når kronprins Haakon blir konge, blir hun dronning.</li>
<li><strong>25. desember</strong> er 1. juledag. I Norge feires julaften
24. desember, med mat, gaver og familiebesøk, men det er 25. desember
som er flaggdag.</li>
</ul>
<p>Det er også noen flaggdager som faller på ulike datoer hvert år. Det
er: 1. påskedag, 1. pinsedag og dagen for Stortingsvalg.</p>
<h2 id="helligdager">HELLIGDAGER</h2>
<p>På helligdager skal de fleste butikkene holde stengt. Det er forbudt
å gjøre ting som støyer, som å klippe gresset eller spille høy musikk
ute.</p>
<ul>
<li>Alle søndager</li>
<li><ol type="1">
<li>januar: Nyttårsdag</li>
</ol></li>
<li>Skjærtorsdag</li>
<li>Langfredag</li>
<li>Første og andre påskedag</li>
<li>Kristi himmelfartsdag</li>
<li>Første og andre pinsedag</li>
<li>Første og andre juledag</li>
</ul>
<p>Mange av helligdagene er på våren.</p>
<h2 id="andre-viktige-datoer">ANDRE VIKTIGE DATOER</h2>
<ul>
<li><ol start="8" type="1">
<li>mars: Den internasjonale kvinnedagen</li>
</ol></li>
<li><ol start="9" type="1">
<li>april: Angrepet på Norge i 1940 (andre verdenskrig)</li>
</ol></li>
<li><ol start="24" type="1">
<li>desember: Julaften</li>
</ol></li>
</ul>
<p>I tillegg er det morsdag andre søndag i februar hvert år. Det er en
dag der man hedrer alle mødre. Mange spiser ekstra god mat denne dagen,
og har med blomster eller konfekt til moren sin. </p>
<p>Farsdag feires på samme måte, men andre søndag i november hvert
år.</p>
<p>[[06 Dette er Norge]]</p>
<p>Her kan du lese om hvordan menneskene i Norge bor og lever.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_defrgt.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/zrt6e2/defrgt#studenter-arbeidere-og-pensjonister">Studenter,
arbeidere og pensjonister</a></li>
<li> <a
href="https://app.norskkunnskap.no/pensum/rtehtr/zrt6e2/defrgt#forventet-levealder">Forventet
levealder</a></li>
<li> <a
href="https://app.norskkunnskap.no/pensum/rtehtr/zrt6e2/defrgt#bolig-og-samliv">Bolig
og samliv</a></li>
</ul>
<hr />
<p>Det er omtrent 5,4 millioner mennesker i Norge. I år 19900 var det
rundt 2,2 millioner mennesker i Norge. Det betyr da befolkningen har mer
enn doblet seg på litt over 100 år. </p>
<p>I 2020 regner man med at det er omtrent tre ganger så mange
innvandrere som i år 2000. SSB skriver at det er registrert omtrent 800
000 innvandrere i Norge. Dette utgjør 15 % av befolkningen. De fleste
innvandrerne kommer fra Polen. </p>
<p>Du kan se mer statistikk på <a
href="https://www.fhi.no/nettpub/hin/befolkning/befolkningen/">SSBs
nettsider</a>.</p>
<h2 id="studenter-arbeidere-og-pensjonister">STUDENTER, ARBEIDERE OG
PENSJONISTER</h2>
<p>Omtrent 992 000 personer er alderspensjonister.</p>
<h2 id="forventet-levealder">FORVENTET LEVEALDER</h2>
<p> Forventet levealder er ca. 85 år for kvinner og ca 81 år for menn.
Du kan lese mer om forventet levealder på <a
href="https://www.fhi.no/nettpub/hin/befolkning/levealder/">FHI sine
nettsider</a>.</p>
<h2 id="bolig-og-samliv">BOLIG OG SAMLIV</h2>
<p>De fleste unge voksne flytter hjemmefra når de er ferdig på
videregående skole.</p>
<p>19 % av alle over 18 år er samboere. 40 % er gift. 11 % av alle
nyfødte ble født av en kvinne som ikke er gift eller samboer.</p>
<p>[[06 Dette er Norge]]</p>
<p>Norge ligger på den skandinaviske halvøy, nordvest i Europa. Norge er
en del av flere samarbeid, blant annet EØS og NATO. Fordi vi ligger på
den skandinaviske halvøy er vi en del av Skandinavia, men også en del av
av Norden. Norge har mange naboland: Vi deler landegrense med Russland,
Finland og Sverige. Dersom vi seiler med båt kan vi også komme til
Danmark, Storbritannia og Island, som vi deler sjøgrense med.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_frgthy.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/zrt6e2/frgthy#skandinavia">Skandinavia</a></li>
<li> <a
href="https://app.norskkunnskap.no/pensum/rtehtr/zrt6e2/frgthy#norden">Norden</a></li>
</ul>
<hr />
<p>Vest og nord for Norge er det kyst. Øst for Norge har vi tre
naboland: Russland, Finland og Sverige. De deler vi landegrense med.
Finland og Sverige er medlemmer i EU, og fordi Norge er med i EØS kan vi
dra til Finland og Sverige uten å måtte ha visum. Det kalles å reise
fritt over landegrensene. Mange nordmenn reiser til Sverige for å handle
matvarer. Særlig kjøtt, brus og alkohol er billigere i Sverige. Men når
man reiser tilbake til Norge må man passe på at man ikke har handlet for
mye, for det finnes grenser for hvor mye varer man kan ta med seg til
Norge uten å betale toll. </p>
<p>Du kan lese mer om toll på <a
href="https://toll.no/no/reise-til-og-fra-norge/reise-til-norge/">nettsidene
til Tollvesenet</a>.</p>
<p>Russland er ikke medlem i EU eller EØS. Dersom vi vil til Russland,
søke først.</p>
<p>Vi kaller også Danmark for gode naboer, selv om vi må kjøre via
Sverige eller ta båt fra Sør-Norge for å komme dit med bil.</p>
<h2 id="skandinavia">SKANDINAVIA</h2>
<p>Norge, Danmark og Sverige kalles for Skandinavia. Til sammen bor det
20 millioner mennesker i denne regionen. Dem som bor her har mange
historiske, kulturelle og språklige likheter. </p>
<h2 id="norden">NORDEN</h2>
<p>Norden består av Skandinavia (Norge, Sverige og Danmark), Finland og
Island. Man regner også med Grønland, Færøyene og Åland i Norden. Til
sammen blir det 26 millioner mennesker i disse områdene.</p>
<p>[[06 Dette er Norge]]</p>
<p>Her får du lese mer om Norges største, minste, lengste osv.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_gthyju.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/zrt6e2/gthyju#storst-hoyest-dypest-">Størst,
høyest, dypest …</a></li>
<li> <a
href="https://app.norskkunnskap.no/pensum/rtehtr/zrt6e2/gthyju#ytterkanter">Ytterkanter</a></li>
<li> <a
href="https://app.norskkunnskap.no/pensum/rtehtr/zrt6e2/gthyju#byer">Byer</a></li>
</ul>
<hr />
<h2 id="størst-høyest-dypest">STØRST, HØYEST, DYPEST …</h2>
<p>Norges høyeste fjell heter Galdhøpiggen. Det er 2469 meter høyt. Rett
ved siden av Galdhøpiggen ligger Glittertind, som er noen meter lavere.
Om sommeren er det mange nordmenn som går på tur til både Glittertind og
Galdhøpiggen. Om man skal gå dit, må man være godt forberedt, både med
hva slags klær og sko man bruker, men også hvor godt trent man er. </p>
<p>Selv om Galdhøpiggen og Glittertind er de høyeste fjellene i Norge,
så er de ikke Norges nasjonalfjell. Det er det nemlig Stetinden, som er.
Stetinden ligger i Tysfjord kommune, rett sør for Narvik. </p>
<p>Norges største innsjø heter Mjøsa. Den ca 450 meter dyp, og Europas
fjerde dypeste. Mjøsa ligger en times biltur nord for Oslo. Mjøsa er en
del av Glomma, Norges lengste elv. Den er over 600 km lang og går fra
Trøndelag til Fredrikstad.</p>
<p>Den lengste fjorden i Norge heter Sognefjorden. Den er 205 kilometer
lang og inntil 1 300 meter dyp. Men Norge har også mange andre fjorder:
Hardangerfjorden (183 km), Trondheimsfjorden (126 km) og Oslofjorden
(118 km). </p>
<p>Norges dypeste innsjø er Hornindalsvatnet. Innsjøen er 514 meter dyp.
Verdens dypeste innsjø ligger i Russland, og heter Bajkal. Den er 1 680
meter dyp, så Hornindalsvatnet er ikke så dypt. Men - det finnes ingen
dypere innsjøer i Europa. Hornindalsvatnet er altså den dypeste innsjøen
i Europa! Innsjøen ligger innerst i Nordfjord, like nord for
Sognefjorden.</p>
<h2 id="ytterkanter">YTTERKANTER</h2>
<p>Som du sikkert vet, består Norge også av øyer, som øygruppen
Svalbard. De ytterkantene vi nevner her, er de nordligste, sørligste,
vestligste og østligste på fastlands-Norge.</p>
<p>Lengst sør finner Pysen, et skjær i Lindesnes kommune. Ikke langt
unna skjæret ligger Lindesnes fyr, et gammelt fyrtårn. Lindesnes er et
værhardt område, for vinden og sjøen blåser inn fra mange kanter
samtidig.</p>
<p>Lengst nord finner du Nordkapp. Det er stort fjellplatå. Det er
populært å reise både til Lindesnes og til Nordkapp. Noen bruker
sommerferien sin på å gå eller sykle mellom disse to punktene. Det kan
ta flere uker og må planlegges godt.</p>
<p>Det vestligste punktet i Norge er Vardetangen i Austrheim. Den
største byen i nærheten er Bergen. </p>
<p>Den delen av Norge som ligger lengst øst er Kibergneset, øst for
Vardø. </p>
<p>På <a
href="https://www.kartverket.no/til-lands/fakta-om-norge/noregs-ytterpunkt">nettsidene
til Kartverket</a> kan du lese mer om ytterpunktene i Norge. </p>
<h2 id="byer">BYER</h2>
<p>Hovedstaten i Norge heter Oslo. Den ligger innerst i Oslofjorden. I
gamle dager het Oslo Kristiania og Christiania. Oslo har mange bydeler,
som Grorud, Frogner, Alna og Nordstrand, og i dag bor det nesten 700 000
menensker her. Oslo har ikke alltid vært hovedstaden i Norge. Under den
andre verdenskrigen var det faktisk London som var Norges hovedstad, for
da ledet Regjeringen og kongen Norge fra England. Både Nidaros og
Bjørgvin har vært Norges hovedstad. I dag heter Nidaros Trondheim og
Bjørgvin Bergen. </p>
<p>De største byene i Norge er:</p>
<ul>
<li>Oslo - 1 036 000 innbyggere</li>
<li>Bergen - 259 000 innbyggere</li>
<li>Stavanger/Sandnes - 228 000 innbyggere</li>
<li>Trondheim - 189 000 innbyggere</li>
<li>Fredrikstad/Sarpsborg - 116 00 innbyggere</li>
</ul>
<p>Du legger sikkert merke til at man har slått sammen noen byer. Det er
fordi byene har vokst så store at de begynner å vokse i hverandre.</p>
<p>Hvilken by som var Norges første, er forskerne uenige om. Mange tror
at det er Tønsberg som er Norges eldste. Tønsberg ble grunnlagt en gang
på 800-tallet. Her har man blant annet funnet Osebergskipet, et stort
vikingsskip som ble funnet på 1900-tallet. I dag kan du se Osebergskipet
i Vikingskiphuset på Bygdøy i Oslo.</p>
<p>[[06 Dette er Norge]]</p>
<p>Det norske språket ligner både på dansk og svensk. Norsk språk har
mange dialekter, og to målformer: Bokmål og nynorsk.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_hyjuki.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/zrt6e2/hyjuki#dialekter">Dialekter</a></li>
<li> <a
href="https://app.norskkunnskap.no/pensum/rtehtr/zrt6e2/hyjuki#bokmal-og-nynorsk">Bokmål
og nynorsk</a></li>
<li> <a
href="https://app.norskkunnskap.no/pensum/rtehtr/zrt6e2/hyjuki#lere-norsk">Lære
norsk</a></li>
</ul>
<hr />
<p>I Norge er det to offisielle språk: Norsk og samisk. Mange barn lærer
også engelsk, spansk, fransk eller tysk på skolen. I tillegg er det noen
som har foreldre fra andre land, som snakker språket til foreldrene
sine. </p>
<p>For 20-30 år siden hadde ikke Norge en stor, nasjonal TV-kanal. Da
var blant annet mye TV for barn produsert i Danmark eller Sverige.
Voksne nordmenn i dag kan derfor ofte forstå svensk og dansk bedre enn
dem som er barn i dag.</p>
<h2 id="dialekter">DIALEKTER</h2>
<p>Fordi Norge har lange fjorder og store fjellområder, har menneskene
som har bodd i Norge utviklet varianter av språket. Det kalles
dialekter. En som snakker Oslo-dialekt kan bruke helt andre ord enn de
som bor i Hardanger. </p>
<h2 id="bokmål-og-nynorsk">BOKMÅL OG NYNORSK</h2>
<p>Det norske språket har to målformer. Bokmål og nynorsk. Det kalles
også for skriftspråk. Begge deler er riktig måte å skrive norsk på.
Bokmål bygger på dansk, ettersom Norge lenge var i union med Danmark.
Nynorsk bygger på dialektene.</p>
<p>Ivar Aasen var en norsk språkforsker. Han synes det var spennende at
nordmenn snakket forskjellige dialekter. I 1840-årene reiste han rundt
og snakket med folk. Han skrev ned ord de brukte og måter de snakket på.
På den måten kunne han utviklet et skriftspråk som passet bedre enn det
dansk-inspirerte bokmål. Det nye norske skriftspråket kalte han
nynorsk. </p>
<h2 id="lære-norsk">LÆRE NORSK</h2>
<p>Det er mange måter å lære norsk på, men det er noen måter som er mer
effektive enn andre. Det mest effektive er å snakke med andre. Da får du
trent deg i å lytte og å snakke.</p>
<p>[[06 Dette er Norge]]</p>
<p>Samene er urfolk som bor i Norge, Sverige, Finland og Russland. På
mange måter kan de sammenlignes med navaho, cherokee og aboriginere: De
har vært innbyggere i Norge før Norge ble kolonisert av andre. Den
norske staten har hatt et anstrengt forhold til samer; blant annet hadde
staten som politikk at samene skulle bli mer norske. I moderne tid har
man funnet ut at samene skal ha et bestemt vern og respekt fordi de er
et urfolk. Det gjør at samer i Norge har spesielle rettigheter.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_jukilo.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/zrt6e2/jukilo#sametinget">Sametinget</a></li>
</ul>
<hr />
<p>Det bor samer de fleste stedene i Norge, men man forbinder ofte
Finnmark og de nordlige områdene i Sverige, Finland og Russland med
samer. Det er fordi samene er et folkeslag som tradisjonelt har drevet
mye med rein. Dermed har de vært avhengige av å ha store områder der
reinen kan beite og vokse opp - slik det er langt nord i disse landene.
Disse områdene, samenes land, kalles <em>Sápmi</em>. Noe som
kjennetegner samene er hvordan de lever i pakt med naturen. Det betyr at
de vet å bevege seg i fjellet, overnatte og finne mat, uten å ødelegge
naturen rundt seg. Samer tror også at det finnes krefter i naturen som
kan hjelpe og helbrede mennesker. En samisk sjaman kan visstnok også få
kontakt med døde mennesker, ånder.</p>
<p>Tradisjonelt lever samene av reindrift, små gårdbruk og fiske. Man
tror at samene stammer fra de første menneskene som bodde i
Nord-Skandinavia, for over 12 000 år siden. Samene har flere språk,
blant annet nordsamisk, sørsamisk og lulesamisk. Det er ikke så mange
som snakker samisk lenger, så forskere er redde for at språkene kommer
til å dø ut.</p>
<p>Samenes festdrakt er fargerik. Opprinnelig ble den laget av de
materialene som var tilgjengelig, og som isolerte godt mot kulda, sånn
som skinn og ull. </p>
<p>Samene har også sin egen form for synging, joik. Samer kan joike om
god jakt, om at jorda skal være fruktbar eller om at et menneske skal ha
det bra. På YouTube kan du se en video fra NRK-programmet Stjernekamp,
der <a href="https://www.youtube.com/watch?v=odpREEp-uOo">Ella Marie
Hætta Isaksen joiker</a>.</p>
<h2 id="sametinget">SAMETINGET</h2>
<p>Samene har sitt eget styre som kalles Sametinget. Sametinget er det
samiske folkets folkevalgte parlament i Norge. Sametinget skal jobbe for
samenes rettigheter og styrke samers kultur, samfunnsliv, språk og
tradisjon. Det første Sametinget ble åpnet i 1989 av kong Olav V. For
samene var det et symbol på at deres status som urfolk ble anerkjent av
den norske staten. Det var også et tegn på at samene kan være stolte av
sin kultur, sin historie og sin tradisjon, og at samene er et verdifullt
folk for Norge. </p>
<p>I Sametinget sitter det 39 representanter fra hele landet. Selve
bygningen hvor Sametinget holder til, ligger i Karasjok, helt nord i
Norge. Viktige saker som Sametinget har jobbet med de siste årene er at
samer skal ha rett til helsehjelp på sitt eget språk helt fra fødselen
av, utvikling av nettbasert kurs om forebygging av samehets og styring
av samenes rettigheter til fiske.</p>
<p>Sametinget har valg hvert fjerde år, samme dag som Stortingsvalget
arrangeres. Alle som er registrert i valgmanntallet kan stemme. For å
registrere deg må du enten ha samisk som hovedspråk hjemme da du vokste
opp, eller hatt en forelder, besteforelder eller oldeforelder som har
hatt det.</p>
<p>Du kan lese mer på <a href="https://sametinget.no/">nettsidene til
Sametinget</a>.</p>
<p>[[06 Dette er Norge]]</p>
<p>Norge er land med rike naturressurser. Det vi får fra naturen står
for de største eksportkategoriene våre.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_zaxscd.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/zrt6e2/zaxscd#eksport">Eksport</a></li>
</ul>
<hr />
<h2 id="eksport">EKSPORT</h2>
<p>Norge eksporterer mye energi og mye fisk. I 2019 eksporterte vi
energi for over 500 milliarder kroner, gjennom strøm og olje. Samme år
eksporterte vi fisk for 112 milliarder kroner.</p>
<p>Andre ting vi eksporterer er maskiner, særlig båter og skip.</p>
<p>[[06 Dette er Norge]]</p>
<p>Det er flere nordmenn som har satt spor etter seg i
verdenshistorien.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_xscdvf.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/zrt6e2/xscdvf#roald-amundsen">Roald
Amundsen</a></li>
<li> <a
href="https://app.norskkunnskap.no/pensum/rtehtr/zrt6e2/xscdvf#magnus-carlsen">Magnus
Carlsen</a></li>
<li> <a
href="https://app.norskkunnskap.no/pensum/rtehtr/zrt6e2/xscdvf#edvard-munch">Edvard
Munch</a></li>
</ul>
<hr />
<h2 id="roald-amundsen">ROALD AMUNDSEN</h2>
<p>Roald Amundsen er en persone de fleste nordmenn vet hvem er. Amundsen
ledet den første ekspedisjonen til Sydpolen. Han kom frem i desember
1911. Før det hadde ingen menneske satt sin fot der.</p>
<h2 id="magnus-carlsen">MAGNUS CARLSEN</h2>
<p>Magnus Carlsen er verdens høyest ratede sjakkspiller. Han kommer fra
Lommedalen vest for Oslo.</p>
<h2 id="edvard-munch">EDVARD MUNCH</h2>
<p>Edvard Munch er en berømt maler, som har blant annet malt Skrik.</p>
<p>[[06 Dette er Norge]]</p>
<p>dheim, og så videre helt til Kirkenes. Kirkenes er en by som ligger
rett ved grensen til Russland, helt nordøst i Norge. Veiene mellom de
store byene kalles riksveier. Det er Staten som har ansvaret for å bygge
og vedlikeholde riksveiene.</p>
<p>Når man kjører bil mellom øst og vest i Norge, passerer man
fjelloverganger. Det er veier som er bygget tvers over de store
fjellområdene i Sør- og Midt-Norge. Skal du kjøre til Bergen eller
Trondheim passerer du flere fjelloverganger. Om vinteren kan det være
kolonnekjøring her, fordi det er så dårlig vær at det er vanskelig å se
hvor veien går. Å kjøre i kolonne betyr at man kjører i en rekke av
biler, med en brøytebil foran og en brøytebil bak. Hvis noe skulle skje
underveis, må man rømme inn i en lastebil. Er været veldig dårlig,
hender det at veiene blir stengt. Dersom du skal kjøre bil om vinteren
over en fjellovergang kan det være lurt å planlegge for at man kanskje
ikke kommer over den dagen man har planlagt.</p>
<p>På <a
href="https://www.vegvesen.no/trafikkinformasjon/langs-veien/drift-og-vedlikehold-av-vei/fjelloverganger/">nettsidene
til Statens vegvesen</a> kan du lese mer om fjelloverganger og
kolonnekjøring. Du kan også se en video av hvordan det kan se ut på
fjellet i Norge om vinteren.</p>
<h2 id="buss-trikk-og-t-bane">BUSS, TRIKK OG T-BANE</h2>
<p>I områdene rundt de store byene sør, vest og øst i Norge er det mange
som bruker tog. I byene finnes det buss. I Oslo og Bergen finnes det
trikk (sporvogn). Bare Oslo har T-bane. </p>
<p>Hver dag reiser nesten 50 000 personer inn til Oslo med buss, tog,
trikk og T-bane. I alle fall før COVID-19. Nå som det har vært en
pandemi har flere fått hjemmekontor. Det gblir spennende åse hvor mange
som begynner å reise inn til Oslo igjen. </p>
<h2 id="jernbane">JERNBANE</h2>
<p>Mellom de store byene og Sverige går det tog. Man kan ta tog til
Oslo, Trondheim, Bergen, Stavanger og Kristiansand. Jernbanen går helt
opp til Bodø. Det går også en liten jernbane fra Narvik til Sverige.
Nord for Narvik er det lange avstander og få mennesker som bor. Derfor
er politikerne uenige om det lønner seg å bygge jernbane. </p>
<h2 id="fly">FLY</h2>
<p>Det finnes flyplasser ved alle de store byene i Norge. I Nord-Norge
er fly et viktig transportmiddel, for det er langt mellom byene. Derfor
må mange reise med fly hvis de for eksempel skal på sykehus. I mange
tilfeller fungerer fly i Nord-Norge på samme måte som buss i
Sør-Norge. </p>
<h2 id="skipsfart">SKIPSFART</h2>
<p>Fra Oslo går det flere ferger til Danmark. På fergene kan man ha med
bil og kjøre videre inn i Danmark, eller man kan ta en rundreise frem og
tilbake på samme tur. Man må overnatte på båten for å komme frem. Båtene
til Color Line er faktisk verdens største bilferger. De ser nesten ut
som cruiseskip med restauranter, barer, lugarer og store show på
kveldene. Det går også båt til Danmark fra andre byer i Norge, og man
kan reise til Sverige med båt fra Sandefjord. </p>
<p>Norge har også en stor flåte med fiskefartøy. Det finnes rundt 10 000
fiskere i Norge, og over 6 000 fiskefartøy. Mange fiskere holder til i
Midt-Norge og Nord-Norge. Det finnes rundt 330 fiskearter i Norge. I
Nord-Norge er det mange som fisker etter skrei. I Sør-Norge er det mange
som fisker etter reker.</p>
<p>[[06 Dette er Norge]]</p>
<p>Fordi Norge er et langt land, kan du oppleve ulikt vær på
forskjellige steder på samme dag.</p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/zrt6e2/vfbgnh#sommeren">Sommeren</a></li>
<li> <a
href="https://app.norskkunnskap.no/pensum/rtehtr/zrt6e2/vfbgnh#vinteren">Vinteren</a></li>
</ul>
<hr />
<p>På vestkysten av Norge slår store regnbyger og stormer inn mot Norge.
Bergen er den byen hvor det kanskje regner mest. </p>
<h2 id="sommeren">SOMMEREN</h2>
<p>Om sommeren er det som regel 15-25 grader i sør-Norge. Noen ganger
kan det være opptil 30 grader. Er det minst 20 grader gjennom en hel
natt, kaller vi det tropenatt.</p>
<h2 id="vinteren">VINTEREN</h2>
<p>Om vinteren er det som regel mellom -10 grader og +10 grader. [[06
Dette er Norge]]</p>
<p>Norge følger stort sett samme måleenheter som resten av Europa, men
vi har våre egne penger.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_bgnhmj.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/zrt6e2/bgnhmj#norske-penger">Norske
penger</a></li>
</ul>
<hr />
<p>Avstand måler vi i meter og kilometer. Det er 10 meter til naboen, og
det er 493 kilometer til Trondheim. En kilometer er 1000 meter. </p>
<p>Vekt måler vi i kilo og gram. En pakke mel veier 2 kilo, mens
medisinen jeg skal ta har 20 gram virkestoff. En kilo er 1000 gram.</p>
<p>Temperatur måler vi i Celsius. I dag er det 20 °C ute. Det leses som
“20 grader ute”. 0 °C er frysepunktet for vann. 100 °C er kokepunktet
for vann.</p>
<p>Regn og snø måler vi i millimeter. I dag skal det komme 20 millimeter
regn. SKal det regne mer enn to milliliter per time, er det lurt med
regntøy eller paraply. </p>
<h2 id="norske-penger">NORSKE PENGER</h2>
<p>I Norge bruker vi norske kroner (NOK). Vi har mynter på 1 krone, 5
kroner, 10 kroner og 20 kroner. Sedlene våre er 50-lapp, 100-lapp,
200-lapp, 500-lapp og 1000-lapp.</p>
<p>[[06 Dette er Norge]]</p>
<p>Det er mange hendelser som har gjort Norge til Norge. Lær mer om de
historiske hendelsene som har utviklet landet.</p>
<p><img
src="https://cdn.kursoria.no/pensum/chapters/pensum-for-samfunnskunnskapsproven-historie_hrxvp7.jpg" /></p>
<p>Her vil vi trekke frem de største hendelsene i norsk historie, med
vekt på samarbeidet med våre naboland, oljefunnet som førte til at Norge
ble verdens rikeste land, Grunnloven og store idrettsarrangement. Du vil
få mange datoer og årstall, men husk: Det viktigste er hvordan unionen
med Danmark har påvirket Norge, ikke om den ble oppløst i 1522 eller
1523 (men det kan være lurt å huske at det var på begynelsen av
1500-tallet altså).</p>
<p>[[00-Innhold]] [[07.01 Vikingtiden]] [[07.02 Unioner]] [[07.03
Nasjonalromantikken]] [[07.04 Grunnloven]] [[07.05 Andre verdenskrig]]
[[07.06 Olje]] [[07.07 OL]] [[07.08 22. juli 2011]]</p>
<p>Vikingtiden regnes fra ca. 800 til ca. 1050 år etter kristus. Det er
omtrent 1000 år siden. Norske vikinger var flinke til å navigere på
sjøen, og lagde store vikingskip. Med dem seilte de blant annet til
Amerika. Vikingene var også kjent for å plyndre andre samfunn.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_olikuj.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/hrxvp7/olikuj#samfunnet">Samfunnet</a></li>
<li> <a
href="https://app.norskkunnskap.no/pensum/rtehtr/hrxvp7/olikuj#vikingskip">Vikingskip</a></li>
</ul>
<hr />
<h2 id="samfunnet">SAMFUNNET</h2>
<p>Vikingene bodde sammen i små samfunn. Det var stor forskjell på
fattig og rik. De rikeste vikingene, eliten, hadde store eiendommer og
mange gårder. De spiste mye kjøtt og hadde tilgang til de beste varene.
For å ta vare på eiendommene, kunne rike vikinger holde treller. En
trell er det samme som en slave. Trellene måtte jobbe hardt for å ta
vare på dyrene på vikinggårdene, de ordnet med jorda så det kunne vokse
planter, og de bygget hus og skip. Trellene kunne kjøpes og selges
mellom rike vikinger. </p>
<p>De vikingene som ikke var slaver eller hørte til eliten (de rike),
var bønder. Heldigvis var flesteparten av vikingene bønder. De drev
gårder av ulike størrelse, noen hadde liten gård, andre hadde store
gårder. Hele familier bodde på gårdene. Den viktigste bygningen var
langhuset. Det kunne være over 50 meter langt, og rundt 5 meter bredt. I
dag finnes det spor etter langhus flere steder i Norge. Rett syd for
Oslo ligger det til og med et tettsted som heter Langhus.</p>
<p>Forskerne vet ikke helt hvor mange vikinger som fantes i Norge, men
man gjetter på at det var under 100 000. Levealderen var lav - de fleste
ble ikke 20 år engang. </p>
<h2 id="vikingskip">VIKINGSKIP</h2>
<p>Et annet ord for vikingskip er langskip. Når rike vikinger døde,
trodde man at de ble fraktet til et paradis. Derfor ble de gravlagt i
store gravhauger. Med seg på reisen fikk de gjerne et vikingskip og
ulike verktøy laget av bronse og jern, og verdifulle gjenstander laget
av gull. Dette kalles for jordisk gods. Noen fikk også med seg en eller
flere treller.</p>
<p>I Norge er det funnet mange vikinggraver. Man har også funnet rester
av vikingskip som de døde ble gravlagt med. Det største skipet man har
funnet spor etter, kalles for Myklebustskipet. Det var ca 30 meter langt
og 6,5 meter bredt. </p>
<p>Noen steder har man funnet rester etter vikingskip som er i så god
stand, at de kan graves ut og vises frem. Gokstadskipet, Osebergskipet
og Tuneskipet står utstilt på Vikingskipshuset på Bygdøy i Oslo. For
ikke lenge siden fant man det man tror er enda et skip:
Gjellestadskipet.</p>
<p>I dag finnes det flere replikaer av vikingskip i Norge. Det betyr at
noen har gått sammen om å lage en kopi av vikingskip, slik man tror de
så ut. Når man ser disse skipene, er det imponerende å tenke på at
vikinger krysset store havområder med dem.</p>
<p>[[07 Historie]]</p>
<p>En union er et samarbeid. Den europeiske unionen (EU) er en union av
land som ønsker å samarbeide. Norge er ikke medlem i EU, men vi har vært
med i to andre unioner: Kalmarunionen med Norge, Sverige og Danmark på
1400-tallet, og personalunionen med Norge og Sverige på 1800-tallet.
Unionene er viktige for å forstå forholdet Norge har til sine naboland.
I dag er vi som regel gode venner, men historisk har Danmark og Sverige
kranglet mye om hvem som skal bestemme over Norge.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_ikujyh.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/hrxvp7/ikujyh#1397-ca-1523-kalmarunionen">1397
- ca. 1523: Kalmarunionen</a></li>
<li> <a
href="https://app.norskkunnskap.no/pensum/rtehtr/hrxvp7/ikujyh#1814-1905-unionen-mellom-norge-og-sverige">1814
- 1905: Unionen mellom Norge og Sverige</a></li>
</ul>
<hr />
<p>Union er en viktig ting av norsk historie. Man kan skrive mange tusen
sider om hvordan unionene har fungert og hvordan det har påvirket Norge
å være i union. Her vil du lese litt generelt om Kalmarunionen og
personalunionen med Sverige. Hvis du har lyst til å gå i dybden, kan du
følge lenkene vi har lagt ut. </p>
<h2 id="ca.-1523-kalmarunionen">1397 - CA. 1523: KALMARUNIONEN</h2>
<p>Kalmarunionen er unionen mellom Danmark, Norge og Sverige mellom 1397
og 1523. Den ble inngått 17. juni. Det er over 500 år siden. Målet var
at landene skulle forsvare hverandre mot andre land, og at det alltid
skulle være fred mellom landene. Historikere mistenker at Norge egentlig
ikke ville være med i union, men Sverige og Danmark var overlegne. Det
betyr at om Norge ikke gjorde som Danmark og Sverige bestemte, så kunne
de krige mot Norge, og Norge ville tape en sånn krig. I løpet av tiden
Kalmarunionen eksisterte, var det urolige tider i alle tre landene. Til
slutt brøt Sverige med unionen, og Norge ble underlagt dansk styre.</p>
<p>Kalmarunionen ble aldri formelt oppløst, så man regner enten 1521
eller 1523 som årstallet for når unionen i praksis ble oppløst.</p>
<h3 id="nyttige-lenker-14">Nyttige lenker</h3>
<ul>
<li>I <a href="https://snl.no/Kalmarunionen">Store norske
leksikon</a> kan du lese mer om Kalmarunionen.</li>
</ul>
<h2 id="unionen-mellom-norge-og-sverige">1814 - 1905: UNIONEN MELLOM
NORGE OG SVERIGE</h2>
<ol start="17" type="1">
<li>mai 1814 fikk Norge sin egen grunnlov. En viktig grunn til det, var
at Danmark og Sverige ikke klarte å være enige om hvem som skulle
bestemme over Norge. Etter en lang krangel med Danmark, ble det bestemt
at Sverige skulle overta Norge. Men nordmenn ville gjerne bestemme selv.
Det endte med at Sverige og Norge kriget, og Sverige vant. Den svenske
kongen ble konge i Norge. På den måten fikk Sverige bestemme over Norges
kystlinje mot Atlanterhavet, noe svenskene hadde ønsket seg lenge.</li>
</ol>
<p>Heldigvis godtok svenskene at Norge skulle være et selvstendig rike,
selv om kongen var svensk. Det gjorde at Norge kunne ha sin egen
statsminister, men han måtte bo i Sverige. De som ledet Norge i Norge
var ansatte i staten, kalt embetsmenn. De hadde som jobb å lede
Norge.</p>
<p>Det var mye med Norge som svenskene ikke likte. Blant annet at
nordmenn ville feire 17. mai. Svenskene synes det var mye bedre om Norge
feiret 4. november, som var datoen da unionen med Sverige formelt ble
inngått i 1814. </p>
<p>I 1884 ble partiene Venstre og Høyre opprettet. Det er dermed de
eldste partiene i Norge. Det var begynnelsen på slutten for
embetsmannsstaten. Norge ville frigjøre seg fra svenskene. Nordmenn
ville ikke lenger at høytstående statsansatte skulle lede Norge. De
ville velge sine egne ledere, sine egne politikere. Svenskene synes
Norge var radikale: Norge hadde innført allmenn stemmerett, kongen hadde
fått en begrenset makt og nordmenn ville ha parlamentarisme. De
svenskene lederne var redde for at svenskene også ville ha det sånn. Til
slutt endte det med at Norge og Sverige oppløste unionen, 7. juni 1905.
Den dagen er en offisiell flaggdag i Norge.</p>
<h3 id="nyttige-lenker-15">Nyttige lenker</h3>
<ul>
<li>På <a
href="https://no.wikipedia.org/wiki/Unionen_mellom_Sverige_og_Norge">Wikipedia</a> kan
du lese mer om unionen mellom Norge og Sverige.</li>
<li>Der kan også <a
href="https://no.wikipedia.org/wiki/Parlamentarisme">lese om
opprettelsen</a> av partiene Venstre og Høyre og innføringen av
parlamentarismen i Norge.</li>
<li>På Stortingets nettsider kan du finne en <a
href="https://stortinget.no/no/Stortinget-og-demokratiet/Historikk/stortinget-og-unionen-med-sverige/">nettutstilling</a> som
forteller om unionen. Utstillingen inneholder blant annet dokumenter fra
Stortingets arkiver. [[07 Historie]]</li>
</ul>
<p>Nasjonalromantikken var dominerende i de nordiske landene på
1800-tallet.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_ujyhtg.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/hrxvp7/ujyhtg#folkeeventyr">Folkeeventyr</a></li>
<li> <a
href="https://app.norskkunnskap.no/pensum/rtehtr/hrxvp7/ujyhtg#dikt-og-poesi">Dikt
og poesi</a></li>
<li> <a
href="https://app.norskkunnskap.no/pensum/rtehtr/hrxvp7/ujyhtg#malerier">Malerier</a></li>
<li> <a
href="https://app.norskkunnskap.no/pensum/rtehtr/hrxvp7/ujyhtg#musikk">Musikk</a></li>
</ul>
<hr />
<p>I nasjonalromantikken var nordmenn veldig opptatt av naturen vår,
fjordene, fjellene, skogen og resten av landet. </p>
<h2 id="folkeeventyr">FOLKEEVENTYR</h2>
<p>To kjente nordmenn, Asbjørnsen og Moe, reiste rundt i Norge og
besøkte gårder. Der fikk de høre historier fra dem som bodde der.
Historiene ble kalt for folkeeventyr. </p>
<h2 id="dikt-og-poesi">DIKT OG POESI</h2>
<p>Mange diktere og poeter ble kjente fordi de skrev tekster om Norge.
Henrik Wergeland, Johan Sebastian Welhaven, Henrik Ibsen og Bjørnstjerne
Bjørnson er kanskje de mest kjente. </p>
<h2 id="malerier">MALERIER</h2>
<p>Maleriene av norsk natur under nasjonalromantikken var storslåtte.
Dramatisk natur og viktige hendelser i folks liv var vesentlig. En av de
mest kjente maleriene heter Brudeferden i Hardanger. Det er malt av
Tidemand og Gude. </p>
<h2 id="musikk">MUSIKK</h2>
<p>Folkemusikk var viktig under nasjonalromantikken. Ole Bull var en av
de mest kjente folkemusikerne.</p>
<p>[[07 Historie]]</p>
<p>Grunnloven er den viktigste loven i Norge. Alle andre lover er
egentlig en presisering av det som står i Grunnloven.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_yhtgrf.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/hrxvp7/yhtgrf#eidsvoll-1814">Eidsvoll,
1814</a></li>
</ul>
<hr />
<h2 id="eidsvoll-1814">EIDSVOLL, 1814</h2>
<p>På begynnelsen av 1800-tallet var Norge preget av konflikt. Sverige
og Danmark kranglet om hvem som skulle eie Norge. I 1814 inngikk
Sveriges kronprins Karl Johan en fredsavtale med Frederik VI. Han var
konge i både Danmark og Norge. Norge var nemlig under dansk
kongeherredømme. I fredsavtalen sto det at Sveriges konge også skulle
være konge i Norge, og at Frederik VI måtte gi fra seg Norge. Nordmenn
var ikke helt fornøyd med å bli gitt bort til et annet land, og bestemte
seg derfor for å lage sin egen grunnlov. </p>
<p>På Eidsvoll møttes 112 menn fra hele Norge, bortsett fra Nord-Norge.
Grunnen til at Nord-Norge ikke ble med, er at det ikke var god nok tid
for dem å reise sørover til Eidsvoll. På Eidsvoll diskuterte de først om
de skulle akseptere å bli svensker. Det bestemte de at de ikke ville.
Deretter diskuterte de hvordan de ville at Norge skulle styres. De
bestemte seg for at Norge skal ha et parlamentarisk styresett. Det betyr
at Norge skulle ha en regjering, en storting og en konge. De valgte en
dansk prins, Christian Frederik som konge i Norge.</p>
<p>Svenskene var ikke veldig glad for at Norge ikke hadde lyst til å bli
svensk. Sverige gikk dermed til krig mot Norge, men den vare bare et par
uker. Svenskene vant, og Norge gikk inn i union med Sverige. Unionen ble
kalt for en personalunion. Den varte til 1905. Det betyr at svenskenes
konge også ble konge i Norge, og Christan Frederik fikk bare være konge
i Norge i noen måneder.</p>
<p>[[07 Historie]]</p>
<p>Andre verdenskrig var en stor krig i Europa. Norge og Sverige
forsøkte å være nøytrale. Det gikk ikke så bra for Norge, og 9. april
1940 angrep Tyskland Norge.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_tgrfed.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/hrxvp7/tgrfed#invasjonen-9-april-1940">Invasjonen
9. april 1940</a></li>
<li> <a
href="https://app.norskkunnskap.no/pensum/rtehtr/hrxvp7/tgrfed#livet-under-krigen">Livet
under krigen</a></li>
<li> <a
href="https://app.norskkunnskap.no/pensum/rtehtr/hrxvp7/tgrfed#frigjoringen-8-mai-1945">Frigjøringen
8. mai 1945</a></li>
</ul>
<hr />
<h2 id="invasjonen-9.-april-1940">INVASJONEN 9. APRIL 1940</h2>
<p>Om morgenen, skjult av tett tåke, seilte det store tyske krigsskipet
Blücher inn Oslofjorden. Da skipet kom til Drøbak, ble det oppdaget av
oberst Birger Eriksen. Han var kommandant på Oscarsborg, en stor
festning midt i Oslofjorden utenfor Drøbak. Han ga ordre om at skipet
måtte senkes, og soldatene avfyrte kanoner og torpedoer mot Blücher. De
traff og skipet begynte å synke. Da fikk kongen og regjeringen tid til å
rømme fra Oslo. </p>
<h2 id="livet-under-krigen">LIVET UNDER KRIGEN</h2>
<p>Det ble mangel på blant annet ytringsfrihet og mat. Krigen var en
forferdelig tid for mange nordmenn. Mange kjempet mot tyskerne. Disse
ble kalt motstandsfolk. De som kjempet på tysk side ble kalt forædere og
quislinger. Historien bak navnet quisling er nordmannen Vidkun Quisling,
som kjempet på tysk side under 2. verdenskrig. Han ledet den
tyskstøttede regjeringen i Norge. Etter krigen ble han dømt for
landssvik og henrettet.</p>
<p>Mange nordmenn rømte til Sverige. Sverige var fortsatt nøytralt. Noen
rømte også med båt til England.</p>
<h2 id="frigjøringen-8.-mai-1945">FRIGJØRINGEN 8. MAI 1945</h2>
<p>I oktober 1944 kom sovjetiske tropper inn i Finnmark. De ville jage
bort tyskerne. Det ble begynnelsen på den tyske okkupasjonen. For å
stanse Sovjet begynte tyskerne å brenne ned hus og gårder i Finnmark.
Mange nordmenn måtte flykte sørover. På kvelden 8. mai 1945 overga
tyskerne seg. Kronprins Olav kom til Oslo 13. mai med båt. Han kjørte i
åpen bil gjennom gatene i Oslo, og folk jublet da han kjørte forbi.
Norge var et fritt land.</p>
<p>[[07 Historie]]</p>
<p>Den største inntekten Norge har fra næring er utvinning av olje og
gass. Omtrent 50 % av all eksport fra Norge er nettopp olje og gass. I
1969 ble det funnet store forekomster av olje utenfor norskekysten. Olje
består stort sett av karbon fra planter og dyr som døde på jorden for
mange millioner år siden. Fra olje kan man blant annet få bensin, diesel
og plast.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_rfedws.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/hrxvp7/rfedws#de-viktigste-oljefeltene">De
viktigste oljefeltene</a></li>
</ul>
<hr />
<p>Det var en stor overraskelse at det fantes olje i havbunnen utenfor
Norge. Store selskaper hadde lett noen få år, før det store funnet,
lille julaften i 1969. Funnet ble kalt Ekofisk, og produksjonen startet
sommeren 1971. </p>
<p>Staten delte havbunnen (sokkelen) i ulike deler, som ble kalt
blokker. Ulike selskaper fikk kjøpe rett til å lete etter olje i
blokkene. De største feltene ligger i området rett vest for Bergen og
sørover mot Shetlandsøyene. I dag er det litt under 100 forskjellige
felter som produserer olje eller gass.</p>
<h2 id="de-viktigste-oljefeltene">DE VIKTIGSTE OLJEFELTENE</h2>
<p>De viktigste feltene i norsk oljehistorie heter Ekofisk, Statfjord,
Oseberg, Gullfaks og Troll. Man har beregnet at Norge tjener nesten 300
milliarder kroner hvert år på oljen. Ca 170 000 personer jobber i
industri knyttet til olje.</p>
<p>[[07 Historie]]</p>
<p>Norge er et land med mye fjell og mye vinter. Mange nordmenn er glade
i å gå på ski, og om vinteren drar mange til fjellet. Derfor er vi også
veldig glade i vinter-OL. Norge har også arrangert vinter-OL to ganger:
I Oslo i 1952 og på Lillehammer i 1994.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_jmhngb.jpg" /></p>
<p>I Norge har vi et uttrykk: “Nordmenn er født med ski på beina!”. Det
er noe vi sier når vi skal beskrive hvor mye nordmenn liker å gå på ski.
Når snøen kommer i fjellet i november og desember, reiser nordmenn til
store skisteder som Trysil, Geilo, Hafjell, Oppdal, og mange flere.
Vinterferien, som er i uke 10, som regel i februar, bruker mange
nordmenn til å reise til fjellet. Noen bor på hotell og noen har hytter.
Noen liker å gå lange turer på langrennski, noen liker å stå på slalåm,
og noen liker å leke i snøen. Til og med om sommeren reiser nordmenn til
store isbreer for å stå på ski - hvis de ikke står på rulleski langs
veien. Nordmenn <em>er</em> født med ski på beina.</p>
<h2 id="ol-i-norge">OL I NORGE</h2>
<p>Det finnes både sommer-OL og vinter-OL, men I Norge har vi bare
arrangert vinter-OL. I 1952 ble OL arrangert i Norge for første gang. Da
var det Oslo som var senter for lekene. En av verdens mest kjente
hoppbakker ligger nemlig i Oslo: Holmenkollbakken. Hoppbakken er en av
Norges mest besøkte attraksjoner. Om sommeren kan du kjøre zip-line fra
toppen og ned til bunnen. Fra Holmenkollen, hvor bakken ligger, er det
også utsikt over hele Oslo. </p>
<p>Da OL ble arrangert i 1952, var det 7 år siden andre verdenskrig var
slutt. To av partene i krigen var Norge og Tyskland. Mange nordmenn ble
drept av tyskerne, som innvaderte Norge. Derfor var det mange norske
politikere og idrettsledere som ikke ville at Tyskland skulle få delta i
olympiske leker på norsk jord. Til slutt ble de enige om å tillate tysk
deltakelse. Da det tyske laget kom inn på stadioen under
åpningsseremonien jublet nordmenn. Det ble sett på som et tegn på at
idrett er noe som forener nasjoner, selv om man har vært fiender
før.</p>
<p>I 1994 ble vinter-OL arrangert i Norge igjen. Denne gangen var det på
Lillehammer og i området rundt. Den store
idrettshallen <em>Vikingskipet</em> ligger på Hamar, og ble bygget til
OL i 1994. Mange av dem som deltok som utøvere under OL på Lillehammer,
er kjendiser i dag. Det er for eksempel Bjørn Dæhlie (langrenn), Johann
Olav Koss (skøyter), Lasse Kjus (alpin), Thomas Alsgaard (langrenn) og
Kjetil André Aamodt (alpint).</p>
<p>Presidenten for den internasjonale olympiske komité sa at OL på
Lillehammer var de beste vinterlekene noen sinne. Det er en setning
nordmenn aldri vil glemme.</p>
<p>[[07 Historie]]</p>
<ol start="22" type="1">
<li>juli 2011 skjedde en stor terrorhandling på norsk jord. En viktig
grunn til at dette har påvirket Norge mye, er spesielt to ting: Det har
ikke vært så mange terrorhendelser i Norge, og terroristen som angrep
22. juli ville drepe flest mulige barn og ungdom.</li>
</ol>
<p><img
src="https://cdn.kursoria.no/pensum/elements/pensum-for-samfunnskunnskapsproven-_edwsqa.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/hrxvp7/edwsqa#i-ettertid">I
ettertid</a></li>
</ul>
<hr />
<p>Til sammen ble 77 personer drept i det som ble kalt <em>et angrep på
demokratiet</em>.</p>
<p>Terroristen, Anders Behring Breivik, holdt til på en bondegård
utenfor Oslo. Der utviklet han en bombe, som han gjemte i en bil. Bilen
kjørte han til Oslo, til regjeringskvartalet. Det er byggene der
regjeringen holder til. Terroristen parkerte bilen utenfor, og stakk. Da
bomben i bilen eksploderte, ble flere ansatte og forbipasserende drept
eller skadet. </p>
<p>Etter at bomben hadde eksplodert, kjørte terroristen til en innsjø
vest for Oslo. Der hadde ungdomsorganisasjonen til Arbeiderpartiet en
sommerleir. Han skjøt og drepte mange ungdom og vokse. Noen døde
umiddelbart, andre døde senere av skader. </p>
<h2 id="i-ettertid">I ETTERTID</h2>
<p>Terroristen ble pågrepet av politiet og arrestert. I dag har
terroristen skiftet navn, og vil sitte i fengsel lenge.</p>
<p>[[07 Historie]]</p>
<p>Norge er et konstitusjonelt monarki, et parlamentarisk demokrati og
en rettsstat - blant annet. Men hva betyr alt dette?</p>
<p><img
src="https://cdn.kursoria.no/pensum/chapters/pensum-for-samfunnskunnskapsproven-politikk-og-demokrati_cq44j7.jpg" /></p>
<p>Norges konge, kong Harald, er konge; men har egentlig ingen makt. Og
man trenger ikke være nordmann for å stemme ved lokalvalg. Bli kjent med
hvordan Norge ledes, hvordan staten er organisert og hvordan
menneskerettighetene praktiseres.</p>
<p>[[00-Innhold]] 1. [[08.01 Stortinget]] 2. [[08.02 17. mai]] 3.
[[08.03 Valg]] 4. [[08.04 Kongehuset]] 6. [[08.05 Organisering]] 7.
[[08.06 Det grønne skiftet]] 8. [[08.07 Likestilling]] 9. [[08.08
Offentlige tjenester]] 10. [[08.09 Innvandring]] 11. [[08.10 De norske
partiene]]</p>
<p>Stortinget er egentlig navnet på to ting. Det er navnet på de
politikerne som er valgt til å lede landet, og det er navnet på en stor
bygning i Oslo der de jobber. Valg til Stortinget avholdes hvert 4. år.
Her kan du lese mer om Stortinget, Regjeringen og hvordan politikerne
jobber.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_hngbfv.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/cq44j7/hngbfv#maktfordelingsprinsippet">Maktfordelingsprinsippet</a></li>
<li> <a
href="https://app.norskkunnskap.no/pensum/rtehtr/cq44j7/hngbfv#monarki-og-demokrati">Monarki
og demokrati</a></li>
<li> <a
href="https://app.norskkunnskap.no/pensum/rtehtr/cq44j7/hngbfv#rettsstat">Rettsstat</a></li>
<li> <a
href="https://app.norskkunnskap.no/pensum/rtehtr/cq44j7/hngbfv#regjeringen">Regjeringen</a></li>
</ul>
<hr />
<p>På Stortinget sitter det 169 personer, som er folkevalgte. Det betyr
at alle med stemmerett har stemt frem hvem som skal sitte på Stortinget.
Stortinget skal gjøre tre ting: Vedta lover, lage budsjett og
kontrollere regjeringen.</p>
<h2 id="maktfordelingsprinsippet">MAKTFORDELINGSPRINSIPPET</h2>
<p>Det er mange måter man kan beskrive det norske styresettet på. Først
og fremst følger Norge maktfordelingsprinsippet. Det betyr blant annet
at dem som bestemmer lovene, ikke skal dømme etter lovene. På den måten
blir det ingen person eller institusjon som sitter med mye makt. Makten
blir fordelt mellom ulike aktører. I Norge har vi tre aktører, og en
bonus. </p>
<p>Den første aktøren er Stortinget. Det er Stortinget som bestemmer
hvilke lover vi skal ha i Norge. Stortinget kalles den lovgivende makt.
Den andre aktøren er den utøvende makten. I Norge er det regjeringen og
kongen. Litt senere skal vi komme tilbake til forholdet mellom
regjeringen og kongen. Det er regjeringen som sørger for at det
Stortinget har bestemt, skjer. Den siste aktøren er den dømmende makten.
I Norge er det domstolene. Det er de som skal tolke lovene som
Stortinget har bestemt og som regjeringen har satt i verk. </p>
<p>Denne måten å fordele makten på, maktfordelingsprinsippet, er viktig
mange land. Den norske grunnloven er bygget opp etter
maktfordelingsprinsippet.</p>
<h2 id="monarki-og-demokrati">MONARKI OG DEMOKRATI</h2>
<p>Norge følger maktfordelingsprinsippet. En viktig del av prinsippet er
at det er menneskene som bor i Norge som bestemmer hvem som skal sitte
på Stortinget. Derfor kan vi også kalle Norge for et demokrati. På FNs
liste over de mest demokratiske landene i verden, ligger Nord-Korea og
Kongo nederst. På de tre første plassene ligger Norge, Island og
Sverige. </p>
<p>I enden av Karl Johan, hovedgaten i Oslo, ligger Norges største
jernbanestasjon. Hvis du går Karl Johan fra jernbanestasjonen, passerer
du etterhvert Stortinget på venstre side, og Høyesterett på høyre side.
I enden av Karl Johan ligger Slottet, hvor kong Harald, dronning Sonja,
kronprins Haakon Magnus og kronprinsesse Mette-Marit holder til. Når
kong Harald ikke lenger kan være konge, så er det kronprins Haakon som
blir konge. Det går nemlig i arv. Det betyr at det ikke er folket som
velger sin konge. Hvordan kan det gå an i et demokrati? </p>
<p>Norge har altså et kongehus, samtidig som vi er et demokrati.Men
kongen har i praksis ingen makt. Ifølge grunnloven skal kongen ha et råd
bestående av menn og kvinner som kan gi gode råd. I praksis er det rådet
som bestemmer hva kongen skal bestemme. Det rådet kalles Regjering. </p>
<h2 id="rettsstat">RETTSSTAT</h2>
<p>I tillegg til å følge maktfordelingsprinsippet og å være et demokrati
og et konstitusjonelt monarki, er Norge en rettsstat. Det betyr at ingen
kan dømmes uten at det er en lov som sier at noe er forbudt. Det betyr
også at alle har rett til å ha en forsvarer, og en rettferdig rettergang
(behandling i domstolen). </p>
<h2 id="regjeringen">REGJERINGEN</h2>
<p>Kongens råd, Regjeringen ledes av Jonas Gahr Støre. Han er politiker
fra Arbeiderpartiet. I regjeringen sitter det også politikere fra
Senterpartiet. 13. september 2021 bestemte nemlig nordmenn at de ville
at venstresiden i norsk politikk skulle ha flest politikere på
Stortinget. Arbeiderpartiet var det største partiet på venstresiden.
Arbeiderpartiet og Senterpartiet bestemte at de to skulle lage regjering
sammen. Alle på venstresiden synes det var greit, men Arbeiderpartiet og
Senterpartiet har ikke flertall i Stortinget.</p>
<p>[[08 Politikk og demokrati]]</p>
<ol start="17" type="1">
<li>mai er Norges nasjonaldag. Mange land feirer sin nasjonaldag ved å
ha store millitærparader. I Norge sier vi at nasjonaldagen er barnas
dag. Derfor ser vi på barnetog, spiser pølser og is og har mange flagg
og ballonger.</li>
</ol>
<p><img
src="https://cdn.kursoria.no/pensum/elements/pensum-for-samfunnskunnskapsproven-_gbfvdc.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/cq44j7/gbfvdc#barnas-dag">Barnas
dag</a></li>
<li> <a
href="https://app.norskkunnskap.no/pensum/rtehtr/cq44j7/gbfvdc#norges-nasjonalsang">Norges
nasjonalsang</a></li>
</ul>
<hr />
<ol start="17" type="1">
<li>mai markerer datoen da grunnloven ble underskrevet på Eidsvoll i
1814. Norge ble endelig et selvstendig land! På 17. mai er de fleste
butikkene stengt, og alle setter ut flagg på balkonger og i hager. Mange
pynter også bilen sin med flagg, og tar på den tradisjonelle norske
folkedrakten <em>bunad</em>. På mange skoler er det arrangementer og
leker for barna. Musikkorps spiller i gatene. Man arrangerer barnetog
med alle barn på barneskolene. Da går musikkorpset først, og så følger
barna etter.</li>
</ol>
<p>I Oslo går barnetoget oppover Karl Johans gate. Da går de forbi
Stortinget, der Stortingspresidenten vinker til alle barna. I enden av
Karl Johan ligger Slottet. På balkongen vinker kongen, dronningen og
andre medlemmer av kongefamilien. Det er festgudstjenester i mange
kirker og man drar på besøk til hverandre.</p>
<h2 id="barnas-dag">BARNAS DAG</h2>
<p>For turister som er i Norge er feiringen veldig annerledes enn i
andre land. Mange land feirer nemlig nasjonaldagen sin ved å vise frem
militæret sitt. Store stridsvogner, fly, skip og soldater som marsjerer.
I Norge sier vi at nasjonaldagen er <em>barnas dag</em>. Også de som
ikke har barn, feirer 17. mai. Rundt 8 av 10 nordmenn går ut i gatene og
feirer nasjonaldagen med is, pølser og brus, flagg og ballonger.</p>
<p>På 17. mai markerer man også dem som har kjempet for at Norge er et
fritt land. Det legges ned kranser på graven til krigshelter og man
minnes dem som har falt i krig.</p>
<h2 id="norges-nasjonalsang">NORGES NASJONALSANG</h2>
<p>Norges nasjonalsang heter “Ja, vi elsker”. Teksten er skrevet av
Bjørnstjerne Bjørnson, og Rikard Nordraak skrev melodien. Den ble første
gang fremført 50 år etter at grunnloven ble underskrevet på
Eidsvoll.</p>
<p>Første vers av “Ja, vi elsker” går slik:</p>
<p><em>Ja, vi elsker dette landet<br />
som det stiger frem<br />
furet, værbitt over vannet<br />
med de tusen hjem.<br />
Elsker, elsker det og tenker<br />
på vår far og mor<br />
og den saganatt som senker<br />
drømme på vår jord.</em></p>
<p>Teksten handler om at Norge er et land som er preget av historien
sin, og at nordmenn har mye å være takknemlige for. På YouTube kan du
høre en versjon av nasjonalsangen fremført av <a
href="https://www.youtube.com/watch?v=C2zVttjuaTE">Christiania
Mannskor</a>. Når man hører nasjonalsangen, er det mange nordmenn som
reiser seg, tar av hatten eller luen sin, og holder hånden på hjertet
sitt.</p>
<p>Andre kjente sanger som synges på 17. mai er “Norge i rødt, hvitt og
blått”, “Sønner av Norge” og “Vi ere en nasjon vi med”.</p>
<p>[[08 Politikk og demokrati]]</p>
<p>Norge er et demokrati. Det betyr at befolkningen velger sine ledere.
Derfor avholdes valg, for at nordmenn kan få velge hvem som skal
representere dem på Stortinget, i fylkestingene og i kommunene.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_fvdcsx.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/cq44j7/fvdcsx#stortingsvalg">Stortingsvalg</a></li>
<li> <a
href="https://app.norskkunnskap.no/pensum/rtehtr/cq44j7/fvdcsx#fylkesting-og-kommunevalg">Fylkesting-
og kommunevalg</a></li>
</ul>
<hr />
<p>I 2021 var det Stortingsvalg. Da fikk nordmenn stemme på partier som
var godkjente av staten. Her skal du også få lese litt om hvordan man
blir godkjent som parti. </p>
<h2 id="stortingsvalg">STORTINGSVALG</h2>
<p>Stortingsvalget er hvert fjerde år, to år etter forrige kommune- og
fylkestingsvalg. For å stemme må du være norsk statsborger, være eller
ha vært registrert i folkeregisteret som bosatt i Norge og ha fylt 18 år
innen utgangen av året hvor valget avholdes. Valget skal avholdes alltid
i september. I 2021 var valgdagen 13. september. Det er da de fleste
stemmer, og man må stemme i den kommunen man var registrert som bosatt
30. juni samme år. Mange er på andre steder enn der de er registrert
bosatt, for eksempel studenter og dem som jobber på oljeplattform, på
skip, osv. Derfor er det også mulig å forhåndsstemme. Det kan man gjøre
i hvilken som helst kommune, men man må gjøre det i god tid før
valgdagen. Når du skal stemme, må du huske å ha med legitimasjon. Hvis
du vil sjekke om du har stemmerett, kan du kontakte kommunen. De har
oversikt over hvem som har lov til å stemme.</p>
<h2 id="fylkesting--og-kommunevalg">FYLKESTING- OG KOMMUNEVALG</h2>
<p>Valg til fylkestinget og kommuner gjelder kun for dem som bor i det
aktuelle fylket og den aktuelle kommunen. For eksempel kan en person som
er bosatt i Båtsfjord kommune i Troms og Finnmark fylke, kun stemme på
partier til kommunestyret i Båtsfjord og fylkestinget i Troms og
Finnmark. Et fylkesting- og kommunevalg kalles
også <em>lokalvalg</em>.</p>
<p>Valg til fylkesting og kommuner skjer også i september, hvert fjerde
år. Det skjer to år etter forrige stortingsvalg. Det er litt andre krav
for å stemme ved dette valget: Norske borgere som er, eller har vært
registrert som bosatt i Norge og har fylt 18 år innen utgangen året
valget holdes, kan stemme. Det samme kan også utenlandske statsborgere
som har bodd i Norge de siste 3 årene. Statsborgere fra Danmark,
Finland, Island og Sverige kan også stemme, dersom de var registrert som
bosatt i Norge 30. juni det året valget avholdes.</p>
<p>[[08 Politikk og demokrati]]</p>
<p>Kongehuset er populært i Norge. Kongehuset består av kongen, familien
hans og flere eiendommer. Kongen bor på Slottet i Oslo. For 70 år siden,
da Norge var i krig med Tyskland, var kongen en viktig inspirasjon for
mange nordmenn til å kjempe for Norge. Kongens valgspråk er “Alt for
Norge”.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_dcsxaz.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/cq44j7/dcsxaz#republikk-eller-monarki">Republikk
eller monarki</a></li>
</ul>
<hr />
<p>Kongen i Norge heter Harald. Han er den femte kongen Norge har hatt
som heter Harald, så han kalles Harald V (som er 5 med romertall).
Kongen har ikke noe etternavn. Hvis han må bruke et etternavn, så bruker
han Rex. </p>
<p>Kongen er gift med dronningen. Hun heter Sonja. Kongen og dronningen
har to barn: Kronprins Haakon Magnus og prinsesse Märtha Louise.</p>
<h2 id="republikk-eller-monarki">REPUBLIKK ELLER MONARKI</h2>
<p>En kjent journalist sa en gang: Kongehuset er republikanernes verste
fiende. Med det mente han at mange av dem som vil ha president i stedet
for konge, også liker den norske kongen.</p>
<p>[[08 Politikk og demokrati]]</p>
<p>Staten bestemmer over hele Norge og utenrikspolitikk. Videre er Norge
delt inn i 11 deler som kalles fylker. På den måten kan de som kjenner
lokalområdet best, bestemme litt mer lokale ting. Fylkene er igjen delt
opp i kommuner.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_awsedr.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/cq44j7/awsedr#staten">Staten</a></li>
<li> <a
href="https://app.norskkunnskap.no/pensum/rtehtr/cq44j7/awsedr#fylket">Fylket</a></li>
<li> <a
href="https://app.norskkunnskap.no/pensum/rtehtr/cq44j7/awsedr#kommunen">Kommunen</a></li>
</ul>
<hr />
<h2 id="staten">STATEN</h2>
<p>Staten ledes av Stortinget og regjeringen. Staten bestemmer over de
store tingene i Norge: Hvor sykehus skal ligge, hvor flyplasser skal
ligge, hvilke lover som skal gjelde i Norge, osv. Staten bestemmer også
hva Norge skal mene om utenrikspolitikk. Skal Norge være medlem av NATO?
Skal Norge være medlem av EU? Staten bestemmer også hva barn skal lære
på skolen, altså læreplanene. </p>
<h2 id="fylket">FYLKET</h2>
<p>Det er 11 fylker i Norge. Fylket ledes av statsforvalteren. Fylket
kan bestemme en del ting selv. Blant annet har de ansvaret for
videregående opplæring og fylkesveier. Det betyr at fylket bestemmer
hvem som skal drive videregående opplæring, hvor det skal ligge
videregående skoler, osv. Men, fylket bestemmer ikke <em>hva</em> man
skal lære - det er det staten som gjør.</p>
<h2 id="kommunen">KOMMUNEN</h2>
<p>Det er 356 kommuner i Norge. Kommunen har ansvaret for tjenester som
er nær innbyggerne. De skal blant annet bygge og drive barnehager og
grunnskoler, drive med eldreomsorg og de har ansvaret for renovasjon,
vann og avløp. Mange små kommuner samarbeider med andre kommuner om
disse tjenestene. Da lager man et interkommunalt selskap, IKS. Mange
renovasjonsselskaper er et slikt samarbeid. Kommunene har også ansvaret
for lokale veier. </p>
<p>Kommunen kan også hjelpe deg med spørsmål som handler om å bygge hus,
brannsikkerhet, helsestasjoner, kulturtilbud og barn - og en rekke andre
ting. </p>
<p>De fleste kommuner ledes av et kommunestyre. Den øverste politiske
lederen kalles ordfører. Den øverste sivilt ansatte kalles
kommunedirektør. Kommunedirektøren har ansvaret for at det politikerne i
kommunestyret bestemmer, faktisk blir gjennomført. Kommunedirektøren
skal også utarbeide forslag til budsjett og saker som politikerne skal
vurdere. Denne formen for å styre en kommune på, kalles
formannsskapsmodell.</p>
<p>Oslo er en kommune som følger et annet system, nemlig det
parlamentariske systemet. Det er nemlig både et fylke og en kommune på
én gang. De ledes dermed ikke at et kommunstyret, men av et bystyre. Et
byråd fungerer som en regjering, og bystyret fungerer som storting. Det
betyr at byrådet må gjøre det som bystyret bestemmer. Hvis byrådet har
flertallet i bystyret, så kan byrådet gjør det som byrådet vil. Dersom
byrådet har mindretall i bystyret, må byrådet få hjelp av andre partier
til å få flertall for sine saker. I tillegg har hver bydel et eget
organ, bydelsutvalget. Det består av 15 folkevalgte politikere som leder
en bydel. </p>
<p>Byrådet og bystyret må jobbe sammen med administrasjonen, som består
av faste ansatte. For eksempel er sjefen for renovasjon i Oslo fast
ansatt, det samme er alle i renovasjonsetaten, men det er bystyret som
bestemmer hvor mye penger renovasjonsetaten skal få. På samme måte
fungerer bydelsutvalget. De skal jobbe sammen med
bydelsadministrasjonen.</p>
<p>Andre kommuner i Norge som følger det parlamentariske systemet er
Bergen. Det er også noen fylker som følger systemet, blant annet
Nordland.</p>
<p>[[08 Politikk og demokrati]]</p>
<p>“Det grønne skiftet” et er begrep som har blitt synlig de siste
årene. Det handler om å endre samfunnet til å bli mer miljøvennlig, og
nå FNs bærekraftmål. For å klare dette, så mener noen at vi må hente mer
olje og gass fra havet utenfor Norge. Andre mener at vi må hente mindre.
De fleste er altså enige om at vi må nå målet om å redusere skadelige
utslipp, men man er ikke helt enige om hvordan man skal få det til.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_sedrft.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/cq44j7/sedrft#elbil">Elbil</a></li>
<li> <a
href="https://app.norskkunnskap.no/pensum/rtehtr/cq44j7/sedrft#oljepolitikk">Oljepolitikk</a></li>
</ul>
<hr />
<h2 id="elbil">ELBIL</h2>
<p>Et viktig tiltak i Norge har vært at flere skal bytte ut den gamle
bilen sin med en elektrisk bil. Sommeren 2021 var det over 400 000
elbiler i Norge, og det er over 10 år siden den første ordentlige
elbilen ble lansert i Norge. En viktig grunn til at elbil har blitt
populært i et land som er så langt, og som ofte har store avstander
mellom byene, er at politikerne har bestemt mange fordeler for elbilene:
Mange steder kan elbil kjøre i kollektivfelt. Staten har subsidiert kjøp
av elbiler. Det betyr at staten har redusert avgiftene man må betale
hvis man kjøper en ny elbil. På den måten blir en elbil billigere enn en
fossibil av samme standard. En fossilbil er et navn på en bil som går på
fossilt brennstoff, altså bensin eller diesel.</p>
<h2 id="oljepolitikk">OLJEPOLITIKK</h2>
<p>En av de store spørsmålene som må løses, er om man skal fortsette å
lete etter olje. Det er noen som mener at Norge er flinkere til å ta opp
olje og gass fra havbunnen enn mange andre land, og dermed forurenser
Norge mindre. Da er det bedre at Norge eksporterer olje, enn at andre
land skal forurense mye når de henter opp oljen og gassen sin. Dessuten
mener de at alternativet til olje og gass i mange land er kullkraftverk,
som forurenser enda mer. De som er i mot at Norge skal hente mer olje og
gass sier blant annet at hvis vi bruker all olje og gass som vi har
hentet opp allerede, så vil vi ikke nå klimamålene til FN.</p>
<p>[[08 Politikk og demokrati]]</p>
<p>Likestilling handler om at alle skal ha like muligheter og
rettigheter. Likestilling er et viktig område i Norge, både for
politikere, arbeidsgivere og befolkningen. Men det har ikke alltid vært
sånn. Mange siterer en norsk dikter, Arnulf Ødeland, som levde tidlig på
1900-tallet: Du må ikke tåle så inderlig vel den urett som ikke rammer
seg selv! Hva tror du han mente med det?</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_drftgy.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/cq44j7/drftgy#diskriminering">Diskriminering</a></li>
<li> <a
href="https://app.norskkunnskap.no/pensum/rtehtr/cq44j7/drftgy#universiell-utforming">Universiell
utforming</a></li>
</ul>
<hr />
<p>Likestilling i Norge er regulert blant annet i loven. Det er en egen
lov, “Lov om likestilling og forbud om diskriminering”, som bestemmer at
det er forbudt å diskriminere, forskjellsbehandle og trakassere. </p>
<h2 id="diskriminering">DISKRIMINERING</h2>
<p>I loven står det blant annet:</p>
<p><em>Diskriminering på grunn av kjønn, graviditet, permisjon ved
fødsel eller adopsjon, omsorgsoppgaver, etnisitet, religion, livssyn,
funksjonsnedsettelse, seksuell orientering, kjønnsidentitet,
kjønnsuttrykk, alder eller kombinasjoner av disse grunnlagene er
forbudt. Med etnisitet menes blant annet nasjonal opprinnelse,
avstamning, hudfarge og språk.</em></p>
<p>Det betyr at hvis du søker jobb, så kan du ikke få avslag fordi du er
gravid. Du kan heller ikke få avslag fordi du kommer fra et spesielt
land. Hvis du skal på kino, så har heller ikke kinoen lov til å stenge
deg ute fordi du er funksjonshemmet. Det betyr at alle bedrifter og
etater som forventer å få besøk av noen, må legge til rette for at
personer som for eksempel har rullestol, skal få komme inn.</p>
<h2 id="universiell-utforming">UNIVERSIELL UTFORMING</h2>
<p>Universiell utforming handler om at alle mennesker, uansett
funksjonsnivå, skal få bruke tjenestene i samfunnet. Blinde og svaksynte
skal ha mulighet til å ta trikken, døve skal ha mulighet til å gå på
fotballkamp, personer som er avhengige av rullestol skal få komme inn på
apotek og konserter. Det betyr at bedrifter og etater må tilrettelegge
for alle personer, for eksempel ved å bruke blindeskrift, ha
rullestolramper, osv. Gjør de ikke det, kan de få bot.</p>
<p>[[08 Politikk og demokrati]]</p>
<p>Det offentlige har mange tilbud. Noen tilbud må man betale for, mens
andre er gratis. Felles for tjenestene er at vi kaller de for det
offentlige velferdstilbudet.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_ftgyhu.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/cq44j7/ftgyhu#nodetatene">Nødetatene</a></li>
<li> <a
href="https://app.norskkunnskap.no/pensum/rtehtr/cq44j7/ftgyhu#andre-tjenester">Andre
tjenester</a></li>
</ul>
<hr />
<p>Det er mange tjenester i det offentlige Norge. Noe er gratis å
benytte seg av, mens andre koster penger.</p>
<h2 id="nødetatene">NØDETATENE</h2>
<h3 id="brannvesenet">Brannvesenet</h3>
<p>Alle kommuner har et brannvesen. Noen brannvesen er felles for flere
kommuner. Brannvesenet har store røde eller gule brannbiler som rykker
ut dersom det brenner. Dersom du ser en brannbil med blinkende blått
lys, har du plikt til å slippe den frem. Mange bygninger har automatisk
varsling til brannvesenet dersom det oppdage røyk eller brann.
Telefonnummeret til brannvesenet er 110. Det skal kun brukes dersom det
er nød.</p>
<p>Mange brannvesen har også andre tjenester, for eksempel utleie av
redningsvester eller feiing av pipe. Å feie pipen er viktig dersom du
bor et sted som har peis. En feid pipe gjør at sjansen for pipebrann
blir mindre.</p>
<p>Brannvesenet kan også komme på besøk hjemme hos deg. Du får et varsel
på forhånd, slik at du kan forberede deg. Når brannvesenet kommer, vil
de gjerne se på brannslukningsapparatet ditt, rømningsveiene dine og
prate litt om brannsikkerhet. </p>
<p>Dersom du har spørsmål om brannsikkerhet, eller trenger å snakke med
brannvesenet uten at det er nød, kan du ringe til kommunen du bor i. De
kan sette telefonen din videre til riktig person i brannvesenet.</p>
<h3 id="politiet">Politiet</h3>
<p>Politiet har mange tjenester for publikum. De etterforsker
trafikkuhell og innbrudd, de kan utstede pass, de har grensekontroll, og
mye mye mer. Hvis du har spørsmål til politiet, kan du ringe 02800.
Dersom det haster, for eksempel fordi du ser noen som stjeler noe eller
er vitne til en ulykke, kan du ringe nødnummeret. Nødnummeret til
politiet er 112.</p>
<h2 id="andre-tjenester-1">ANDRE TJENESTER</h2>
<h3 id="nav">NAV</h3>
<p>NAV er en viktig etat for mange nordmenn. NAV bistår blant annet med
sykepenger, barnetrygt, dagpenger og arbeidsavklaringspenger. </p>
<h3 id="ssb">SSB</h3>
<p>Statistisk sentralbyrå (SSB) lager offisiell statistikk om forhold i
Norge. </p>
<h3 id="helfo">Helfo</h3>
<p>Helfo er en etat under Helsedirektoratet. </p>
<h3 id="nokut">NOKUT</h3>
<p>Nasjonalt organ for kvalitet i utdanningen (NOKUT) godkjenner og
kontrollerer høyere utdanning.</p>
<h3 id="dps">DPS</h3>
<p>Distriktpsykiatrisk senter (DPS) er et poliklinisk benhandlingssted
for mennesker med angst, spiseforstyrrelser, traumer eller andre
lidelser som handler om psyken.</p>
<h3 id="bup">BUP</h3>
<p>Barne- og ungdomspsykiatrisk poliklinikk (BUP) er et tilbud til barn
og ungdom opp til 18 år som har læringsvansker, psykiske plager eller
atferdsproblemer.</p>
<p>[[08 Politikk og demokrati]]</p>
<p>Det er mange former for innvandring, og mange begreper man møter.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_gyhuji.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/cq44j7/gyhuji#asyl">Asyl</a></li>
<li> <a
href="https://app.norskkunnskap.no/pensum/rtehtr/cq44j7/gyhuji#asylsokerbevis">Asylsøkerbevis</a></li>
<li> <a
href="https://app.norskkunnskap.no/pensum/rtehtr/cq44j7/gyhuji#oppholdstillatelse">Oppholdstillatelse</a></li>
<li> <a
href="https://app.norskkunnskap.no/pensum/rtehtr/cq44j7/gyhuji#d-nummer">D-nummer</a></li>
</ul>
<hr />
<h2 id="asyl">ASYL</h2>
<p>Der som du ønsker asyl skal du henvende deg til politiet, men det er
Utlendingsdirektoratet (UDI) som behandler søknaden. Dersom du er
asylsøker trenger du en egen tillatelse fra UDI før du tar jobb i
Norge.</p>
<h2 id="asylsøkerbevis">ASYLSØKERBEVIS</h2>
<p>Et asylsøkerbevis er dokumentasjon på at du har søkt om asyl. Det gir
deg rett til å oppholde deg i Norge frem til søknaden er behandlet.
Dersom du får oppholdstillatelse, får du et oppholdsbevis i stedet
for.</p>
<h2 id="oppholdstillatelse">OPPHOLDSTILLATELSE</h2>
<p>Det er ditt ansvar å sørge for at du har gyldig opphold i Norge.</p>
<p>Det er ditt ansvar å fornye oppholdstillatelsen.</p>
<p>Statsborgere fra EU/EØS/EFTA som ønsker å bo og arbeide i Norge
trenger ikke søke om oppholdstillatelse, men må registrere seg
elektronisk og møte hos politiet.</p>
<h2 id="d-nummer">D-NUMMER</h2>
<p>Et D-nummer er et midlertidig identitetsnummer som tildeles blant
annet asylsøkere eller personer med gyldig oppholdstillatelse.</p>
<p>Avhengig av hvilken situasjon du er i, er det Skatteetaten, UDI eller
politiet som deler ut D-nummer.</p>
<p>[[08 Politikk og demokrati]]</p>
<p>Det er mange partier i Norge. Noen partier stiller til valg i
Stortingsvalget, andre stiller til valg i lokalvalg og noen stiller til
valg begge steder. Du kan melde deg inn i et politisk parti og være med
og bestemme hva partiet skal mene om ulike saker. Når det er valg, kan
du kun stemme på partier som er godkjent av staten. Alle kan søke om å
få godkjent sitt parti, men du må oppfylle visse krav først. Her skal du
få lære om de største partiene i Norge.</p>
<p><img
src="https://cdn.kursoria.no/pensum/elements/pensum-for-samfunnskunnskapsproven-_hujiko.jpg" /></p>
<hr />
<p>På denne siden kan du lese mer om:</p>
<ul>
<li> <a
href="https://app.norskkunnskap.no/pensum/rtehtr/cq44j7/hujiko#hoyresiden-venstresiden-gratt-og-gront">Høyresiden,
venstresiden, grått og grønt</a></li>
<li> <a
href="https://app.norskkunnskap.no/pensum/rtehtr/cq44j7/hujiko#oversikt-over-partiene">Oversikt
over partiene</a></li>
</ul>
<hr />
<p>Mange nordmenn elsker å diskutere politikk. Norge har et system med
mange partier. Noen partier er store, andre partier er små. Tradisjonelt
har Arbeiderpartiet og Høyre vært de største partiene. Andre land har få
partier. USA har et topartisystem, der det i praksis er to partier som
kjemper om å få makt. Fordi vi har mange partier i Norge, har vi også
noen regler som gjør at de aller minste partiene ikke får være med i
Stortinget.</p>
<h2 id="høyresiden-venstresiden-grått-og-grønt">HØYRESIDEN,
VENSTRESIDEN, GRÅTT OG GRØNT</h2>
<p>I Norge liker vi å plassere partiene på en akse - en linje - fra
venstre til høyre. Vi kaller det gjerne for den høyre fløyen og den
venstre fløyen i norsk politikk. Partiene vi setter på venstre side
kaller vi sosialistiske. Partier på høyresiden kalles liberale. Det er
mange forskjeller mellom partiene. En av de tydeligste forskjellene
mellom høyre og venstre side i norsk politikk, er at partiene på venstre
siden gjerne vil at det offentlige skal eie mest mulig; for eksempel
skal staten drive alle sykehjem, sykehus, skoler osv. På høyresiden
mener man at de private også skal få lov til å drive slike
institusjoner. Det er mange andre forskjeller også, og det er mange
nyanser mellom partiene på hver fløy også. Når det er valg, er det
alltid spennende å se om det er venstre fløy eller høyre fløy som får
flest stemmer. Partier på samme fløy liker gjerne å samarbeide, slik at
hvis de fleste har stemt frem partier på venstre fløy, så er det de som
lager regjering og leder Norge. Det største partiet ytterst på høyre
side i norsk politikk er Fremskrittspartiet. De vil at nordmenn skal få
bestemme mest mulig selv. Ytterst på venstresiden ligger Rødt. De ønsker
at staten skal være sterkest mulig.</p>
<p>Noen partier ligger også i midten. De kalles sentrumspartier.
Kristelig folkeparti har tradisjonelt vært et sentrumsparti, og har
sittet både i regjeringer med Høyre og med Venstre. </p>
<p>Det er ikke alltid så lett å plassere partiene på en slik akse. I
nyere tid har derfor noen begynt å dele partiene i grønne og gråe. Med
grønne partier mener man partier som for eksempel vil slutte med
oljeleting og som vil gjøre det veldig dyrt å kjøre forurensende biler.
Når vi forteller litt om partiene nedenfor, er det helt sikkert noen som
vil være uenige i hva vi trekker frem med hvert parti. Derfor oppfordrer
vi deg til å lese litt mer om partiene, for eksempel på de forskjellige
nettsidene til partiene.</p>
<h2 id="oversikt-over-partiene">OVERSIKT OVER PARTIENE</h2>
<h3 id="arbeiderpartiet---ap">Arbeiderpartiet - AP</h3>
<p>Arbeiderpartiet ble stiftet i 1887. Hensikten var blant annet å bidra
til at alle kvinner og menn skulle ha lik stemmerett ved valg, og at
politikerne skulle ta mer hensyn til arbeidernes behov og interesser.
Blant annet var det veldig får regler som handler om arbeidsdagen. Det
ønsket Arbeiderpartiet å endre på, slik at man ikke måtte jobbe i 12-14
timer hver dag. Arbeiderpartiet ledes av Jonas Gahr Støre. Han er
Statsminister i dagens regjering. Arbeiderpartiet og fagbevegelsen har
tette bånd. Mange fagorganiserte arbeidere stemmer derfor på
Arbeiderpartiet.</p>
<h3 id="høyre---h">Høyre - H</h3>
<p>Høyre er Norges nest største parti. Frem til 2021 var Statsministeren
i Norge fra Høyre. Hun het Erna Solberg. Høyre ble stiftet i 1884, og er
dermed det nest eldste partiet i Norge. Høyre har deltatt i 18
regjeringer og hatt 9 statsministere. Høyre ligger, som navnet sier, på
høyre side i norsk politikk.</p>
<h3 id="senterpartiet---sp">Senterpartiet - SP</h3>
<p>Senterpartiet ledes av Trygve Slagsvold Vedum. I dag er han
finansminister i Norge. Senterpartiet har vært veldig opptatte av å ta
hele Norge i bruk. Det betyr at de vil jobbe for at det skal være
politi, sykehus og fritidstilbud nesten over alt hvor det bor mennesker.
Det har gjort at Senterpartiet er et populært parti i mange
lokalvalg.</p>
<h3 id="fremskrittspartiet---frp">Fremskrittspartiet - FRP</h3>
<p>Fremskrittspartiet er et liberalistisk folkeparti som bygger på norsk
og vestlig tradisjon og kulturarv - det er i alle fall slik de
presenterer seg selv. Lederen i FRP heter Sylvi Listhaug. De mener at
man ikke kan slutte å lete etter olje, og har tatt til orde for å øke
letingen. På den måten mener de at man kan nå klimamålene. FRP ønsker
også å redusere innvandringen til Norge. FRP ligger ytterst til høyre på
aksen over norske partier.</p>
<h3 id="sosialistisk-venstreparti---sv">Sosialistisk venstreparti -
SV</h3>
<p>SV er et parti på venstresiden i norsk politikk. Det er Audun
Lysbakken som leder partiet. Ord som kjennetegner partiet er sosialisme,
feminisme og antirasisme. SV vil ikke at man skal lete etter olje i
sårbarne verneområder, at man skal privatisere og konkurranseutsette,
eller at Norge skal være medlem av NATO og EØS. </p>
<h3 id="venstre---v">Venstre - V</h3>
<p>Venstre er Norges eldste parti. Det ble stiftet i 1884, rett før
Høyre ble stiftet. Venstre ledes av Guri Melby. Venstre er et lite
parti, og har flere ganger slåss mot sperregrensen. Venstre henvender
seg spesielt til små og mellomstore bedrifter. </p>
<h3 id="rødt---r">Rødt - R</h3>
<p>Rødt ledes av Bjørnar Moxnes, og er et ungt parti. Det ble stiftet i
2007 på grunnlag av de tidligere partiene Rød Valgalianse og AKP. Rødt
befinner seg yttest på venstre siden av de store partiene. I
partiprogrammet står det at de skal jobbe for et kommunistisk samfunn.
De ønsker blant annet at alle skal jobbe 6 timers arbeidsdag og fjerne
klassesamfunnet. Det betyr blant annet at de som er fattige og har det
vanskelig skal få mer hjelp, og at de som er rike skal betale mye mer i
skatt.</p>
<h3 id="miljøpartiet-de-grønne---mdg">Miljøpartiet de grønne - MDG</h3>
<p>MDG er et parti som definerer seg som et grønt parti. De vil ha slutt
på all oljeleting og bygging av nye motorveier. De ønsker at alle skal
ha muligheten til å reise kollektivt. I lokalpolitikken jobber de derfor
hardt for å få sykkefelt og bedre kollektivtilbud. MDG ledes av Une Aina
Bastholm.</p>
<p>[[08 Politikk og demokrati]]</p>
